Pour moy deduire et soulacier
Et pour ma pensee lacier
En loial amour qui me lace
En ses las, ou point ne me lasse,
Car jamais ne seroie las
D'estre y, ne n'en diroie "helas,"

Vueil commencier a chiere lie,
En l'onneur ma dame jolie,
Chose qui sera liement
Veue, etjoliement
Faite de sentement joli
Et de vray cuer, qui est a li.
Or pri a ceuls qui le liront,

Qui le bien dou mal esliront,
S'il y est. qu'il vueillent au lire
Laissier le mal, le bien eslire.
Car quant la chose est bien eslite,
Par raison homs plus s'i delite,
Et dames et cils qui le lit
Penre y doivent plus grantdelit,
Et cils dont il sera leus

Soit ou nombre des esleus.
Mais mettre n'i vueil chose laide,
Car quant y tonne et il eslaide,
Li temps est noirs, obscurs et lais,
Mais assez est plus dous que lais
Contre Mesdit, par sainte Helainne !
Pour c'a toute chose villeinne

Vueil renuncier, et la delay.
Si commenceray sansdelay,
Mais qu'aie nomme a delivre
Celui pour qui je fais ce livre,
Et mon nom aussi, car sans faille,
Il n'est pas raison qu'a ce faille,
Car j'y sui contreins et tenus

Et oubligiez trop plus que nus,
Qu'amours fine le me commande,
Et deduis vuet que j'y entende;
Et toutevoie ne vuet mie
Deduis nulle grant muserie.
Avec mon cuer y ha bon gage,
Car mes corps en est en ostage,
Qui jamais jour ne cessera

Jusques atant que fais sera.
Or te dirai que tu feras:
Jusqu'a quarante compteras
Ces vers ci, et quarante et un,
Si qu'apres vin et a geun
Nos noms entiers y trouveras,
Mais trois lettres en osteras

Droit en la fin dou ver quarante.
Or resgarde que je ne mente!
Car vraiement, se je mentoie,
Confus et honteus en seroie.


Or vueil commencier ma matiere
Et dire toute la maniere,
Et la guise, et l'aventure

Qui me fu diverse et obscure
Au commencier et paoureuse,
Mais a la fin me fu
joieuse.
II n'a pas lonc temps que j'estoie
En un lit ou pas ne dormoie,
Einsois faisoie la dorveille,
Com cils qui dort et encor veille,
Car j'aloie de dor en dor,

Pour ce qu'assez envis m'endor,
Quant aucune merencolie
Avec ma pensee se lie.
Mais quant repos en moy nature
Voloit prendre, une
creature
Oy qui trop fort se plaignoit,
Et bien vi que pas ne faingnoit,

Car son plaint si parfondement
Prenoit, et son gemissement,
Que j'en os horreur et freour,
Doubtance, frisson et paour.
Et si l'oy deus fois ou trois,
Dont je fu durement destrois.

Lors a un queude me dressai
Et songneusement
escoutay
Pour savoir que ce pooit estre,
Car je n'estoie pas de l'estre
Ne de la chambre moult acointes,
Dont je ne fui mie plus cointes.
Mais einsi com je l'escoutoie,
Dedens mon cuer ymaginoie

Que c'estoit aucuns esperis
Dont je peusse estre peris.
Adont durement me doubtay
Et dedens mon lit me boutay
Il sambloit que j'eusse fievres,
Car je sui plus couars qu'uns lievres,
Et si trambloie, et goute a goute

Suoie d'effroy et de doubte.
La gisoie en si petit point
Que, s'aucuns preist mon pourpoint
Ou ma sainture ou ma chemise,
Par moy n'i fust deffense mise;
Non, par Dieu! qui mon corps
preist
Ja remuer ne m'en
veist.

Et s'on dit que c'est couardie
Ou aucune merencolie,
Je n'en donroie pas deus pommes,
Car je vi des plus vaillans hommes
Qu'on peust veoir ne
nommer,
Fust deca mer, fust dela mer,
Que qui leur donnast de fin ambre

Reins et Paris, en une chambre
Sans compaingnie ne geussent
Pour neccessite qu'il
heussent.
Et quant il estoient arme,
Voire, par Dieu! tout desarme,

N'estoit il riens, ou il alassent,
Fors perdre honneur, que il doubtassent.
Par ce point me vueil excuser
Et si vueil laissier le ruser.
Nompourquant je vueil encor dire,
Pour ce qu'il fait a ma matire:
S'armez estoie sus les champs,
Et les anemis
aprochans

Veoie pour cops departir,
Se je m'en pooie partir
Ou demourer dedens l'estour,
Foy que je doy mon creatour!
S'on me laissoit et je pouoie,
Je say bien lequel je feroie.
Pensez y ce que vous volez,
Mais n'est pas bon d'estre affolez,

Et mieus vaut les bons ensuir
Souvent que morir ou
fuir.
Qui se vuet mirer, si se mire,
Car je vueil tesmongnier et dire
Que chevaliers acouardis
Et clers qui vuet estre hardis
Ne valent plein mon pong de paille

En fait d'armes ou en bataille,
Car chascuns fait contre droiture;
Dont, s'il font bien, c'est aventure.
Et comment que je soie clers
Rudes, nices et
malapers,
S'ay je este, par mes deus fois,
En tele place aucune fois
Avec le bon Roy de Behaingne,

Dont Dieus ait l'ame en sa compaigne!
Que maugre mien hardis estoie,
Car il n'i avoit lieu ne voie
Ne destour ou fuir sceusse,
Si couvenoit que hardis fusse.
Car le pais m'estoit sauvage,

Et ne savoie le
langage,
Et s'estoie certeinnement
Dales lui plus seurement
Que long de li, se m'i tenoie,
Pour ce qu'ailleurs aler n'osoie,
Qu'on ne me tenist pour espie.
Et s'on dit que c'est venterie,

Bien afferroit ceste loange
A tel qui bien fait l'armerenge.
Et vesci la raison, sans faille:
Quant on ordonne une
bataille,
Se cils qui l'ordonne est bon mestre,
Il doit toudis son signeur mestre
Au mieus et au plus asseur,
Pour eschuer tout mal eur.

Si ne puet avoir deshonneur
Cils qui la tient pres son signeur,
Et si n'a pas les premiers cos.
Et se pouilles, chapons ou cos
Ou aucune gourmanderie
Y a, il en a croute ou
mie,
Et dou seurplus aucune part.
Et se li sires se depart,

Il y a meins de villonnie,
S'a son signeur fait compaingnie,
Car a fuir et a chacier
Sert on pour grace pourchacier,
Mais cils fait honnourable chasse
Qui grace par honneur pourchasse
Sans flaterie, sans lober,
Sans pillerie et sans
rober.

Je parle tout en general
Sans riens dire d'especial.
Si est fols qui a li le tire
Et qui a mal faire s'atire.
Mais pluseurs sont, c'est chose voire,
Qu'on doit bien servir et mau croire:
Servir, pour faire son devoir,
Croire, qu'il vuelent decevoir.

Mais j'alonge trop mon propos
Premier, et dont parler
propos,
Si vueil ma matiere reprendre
Et au continuer entendre.
Finablement tant atendi
En ce meschief que j'entendi
La creature qui parla,
Dont je fui eureus; car la

Parole, quant je l'entroy,
Moult durement me resjoy;
Car elle dist a haute vois:
"Adieu, ma dame, je m'en vois.
Ne fais ordenance ne lais,
Fors tant que mon fin cuer vous lais,
Si que sans cuer me partirai;

Et si ne say quel part iray,
Ne terme n'ay de revenir.
Si en lairay Dieu couvenir,
Amours et vous, ma chiere dame,
Qu'aim cent fois mieus que moy, par
m'ame.
Mais, dame, einsois que je m'en voise
Long de vous, dont po me
renvoise,
Ferai de la dure dolour

Qui art mon cuer et ma coulour
Palist, dont ma face est desteinte,
Une dolereuse complainte.
Et se Dieus me donne la grace
Que n'i mespreingne ne mefface
Et qu'elle soit a vostre gre,
Je seray en si haut degre
Que j'en vivrai plus liement,

Car vous sarez mon
sentement."
Lors fui je tantost hors d'esmay,
Si me vesti et acesmay
Et alumay de la chandeille,
Mais j'avoie toudis l'oreille
Devers la cheminee a destre
Ou il avoit une fenestre
Par ou sa parole escoutoie,

Car pres de la fenestre estoie.
Si que je pris mon escriptoire,
Qui est entaillie
d'ivoire
Et tous mes outils pour escrire
La complainte qu'i voloit dire.
Si commenca piteusement
Et je l'escri joieusement:

LA COMPLAINTE DE L'AMANT

Douce dame, vueilliez oir la vois
De ma clamour, qu'en souspirant m'en
vois,
Tristes, dolens, dolereus et destrois,
Ne dou retour
Ne say dire ne les ans ne les mois.
Las! einsi pers les gracieus
convois

De vos dous yeus qui ont par meintes fois
De leur doucour
Tres doucement adouci ma dolour,
Joieusement fait joie de mon plour,
Et m'ont rendu scens, maniere et vigour,
Car de ces trois
Estoie nus, quant veoie l'atour

Cointe et joli de vo corps fait a tour,
Qui passe tous en grace et en valour
En tous
endrois.

Cils dous resgars estoit tous mes
confors;
Il me tenoit l'ame dedens le corps,
Car lonc temps a, fusse, s'il ne fust, mors,
Qu'il soustenoit
Moy et mon cuer contre tous desconfors.

Helas! c'estoit mes amoureus depors
Et de ma vie et sante li drois
pors.
Trop me valoit,
Car quant refus en ma dame venoit,
Cils dous regars tantost le
desdisoit
Et doucement pour sien me retenoit,
Si que des lors

Mes esperis asseurez estoit,
Ce m'estoit vis, ne riens plus ne doutoit.
Einsi en li mes cuers toudis prenoit
Tous ses ressors.

Et quant je pers le soulas et la joie
De ce tres dous regart qu'avoir soloie,
Se je me plein et souspir et larmoie,

Je n'en puis
mais,
Car s'en ce monde un seul souhait avoie,
Riens plus fors li je ne souhaideroie.
Nes de penser a li toudis estoie
Jolis et gais.
Las! or ne sai se je verrai jamais
De son espart la douceur et les rais
Par qui je fu au cuer ferus et trais

Et mis en voie
De soustenir les dous amoureus fais,
Qu'il me couvient aler loing de
li, mais
Je garderai son honneur et sa pais,
Ou que je soie.

Encor y a chose qui m'est plus
dure,
Car je m'en vois, et si n'est creature
Qui ma dolour doie a ma dame pure

Ramentevoir,
Pour ce que nuls ne scet ce que j'endure;
N'elle meismes ne scet pas la pointure
Que mes cuers sent pour sa douce figure,
Et que
veoir,
Ymaginer, penser ne concevoir
Ne puis comment je puisse joie avoir,
Car je la ser et aim sans decevoir

Et sans laidure.
Las! or me part a moult petit espoir,
Et de s'amour la prie tels, espoir,
Qui en mon cuer, s'elle l'aimme, pour
voir,
Ma mort figure.

Et ja soit ce que je ne soie amez,
Douce dame, de vous, n'amis
clamez,

Se vos fins cuers estoit ad ce menez--
Dont Dieux me gart--
Que par amours fust a autre donnez,
J'en seroie si mortelment grevez
Que j'en seroie ou mors ou forsenez,
Ou tempre ou tart.
Car quant je sui par vostre dous regart
Si deffendus que de rien n'ay regart,

Et s'est mes cuers par son tres dous
espart
Enamourez,
Se j'avoie de vostre amour le quart,
Sans partie d'autrui, se Dieux me gart,
Onques amis ne fu ci n'autre part
Tant honnourez.


Et quant dou quart de vostre amour puis
estre

Mis hors d'enfer en paradis terrestre,
Se je ne l'ay, y ne me porroit nestre
Doleur ne peinne
Qui tant me fust oublique ne senestre,
Car ce seroit pour l'onneur et
le mestre
Perdre dou tout, et la joie celestre
Et la mondainne.
Car desespoirs qui creature meinne

A mort d'enfer et a la mort humainne
Seroit en moy, de ce soies
certeinne.
Mais de mon estre,
Ne que soiez ma dame souvereinne,
Ne sara nuls, einsois de fleur de greinne
Recouvreroit une valee pleinne
Ou de
genestre.

Et quant en vous gist ma mort et ma vie
Et ma sante, douce dame jolie,
Se vous daingniez estre de ma partie,
Je sui garis.
Et s'il avient que vous ne m'amez mie,
Ou que veuilliez estre a un autre amie,
Ou que soiez a mon cuer anemie,
Je sui honnis.

En vous en est et a vostre devis.
Mais quant pris sui et je me
rens pour pris
Et com prison en vostre dous pourpris
Crant et affie,
Ne me devez grever, ce m'est avis,
Meesmement que plus vous aimme et
pris
Qu'onques ne fist belle Heleinne Paris,

Sans villennie.

Si ne me say, ne puis, ne vueil
deffendre,
Eins me couvient vostre merci attendre,
Se je ne vueil vous ou Amour offendre,
Si attendrai
Tant que pitez pour moi en vous
engendre
Grace et merci, et que vo face tendre
Deingne seur moy son dous regart
descendre.

Mais je ne say
Quant ce sera, dont je sui en esmay,
Car trop long sui de vo cointe corps gay,
Dont en deus pars couvenra mon cuer
vray
Partir ou fendre,
Se merci n'ay, qu'onques autre n'amay,
Ne vueil amer, ne jamais
n'ameray.
Et, par ma foy! en ceste pel morray,

Sans rien mesprendre.

Helas! dolens! et que vaut ceste
attente,
Ne ce qu'en vous ay mis toute m'entente,
Quant je ne say, ma douce dame gente,
S'il vous souvient
Comment desirs pour vostre amour me
tente,
Comment il m'art et m'assaut et
tourmente,
Comment je vif en pensee dolente,

Quant il
couvient
Que vo biaute, dont toute joie
vient,
Et vo bonte, qui toute honneur
soustient,
Que mes cuers sert, aimme, oubeist et
crient,
Ne m'est presente,
Ne vos gens corps ou riens ne mesavient,

Qui tous les jours gais et jolis devient,
Ne voy? C'est ce qui me met et me tient
De mort en sente.

C'est ce pourquoy tristece a moy
s'amort;
C'est ce qui fait que tuit mi
bien sont
mort;
C'est ce qui tant au cuer me point et mort
Et tant me blesse
Que riens ne voy ou je pregne confort,

N'a rien ne puis penser qu'a desconfort,
Dont mon desir veint m'esperence au
fort,
Si n'est leesse
Qui en mon cuer sache voie n'adresse,
Mais bien y scet le droit chemin tristesse:
C'est ses donjons, c'est sa maistre
fortresse,
C'est son
ressort;

La regne et vit com roine et
maistresse,
La tient mon cuer en trop mortel
destresse
Et la depart et donne a grant largesse
Jouiaus de mort.


Las! si n'est riens qui ne me soit
contraire
Et si ne voy mais goute en mon affaire,
Si me couvient mes maus souffrir et taire.

Et en ostage
Suis, ou petit puis de mon honneur faire,
Car juenes sui, si me
deusse traire,
Pour mieux valoir, ou vaillance repaire.
Or sui en cage,
C'est a dire que je sui en servage
Ou faire puis moult po de vasselage,
Que je repute a moy moult grant
dommage,

Dont moult desplaire
Me doit. Einsi pers je mon juene
aage,
Mon temps, ma dame et mon joli corage.
Mieux pour honneur me vausist en
Cartage
Estre ou au
Quaire.

Dont s'a l'amour de vous, ma dame,
fail,
A qui de long m'amour et mon cuer bail,

Pour ce qu'avez de ma vie le bail,
Je croy sans faille
Que ce sera pour ce que trop po vail
Et qu'en honneur povrement me travail;
Mais or ne puis querir autre travail
N'autre bataille,
Ne je ne puis faire chose qui vaille,
Car j'ay laissie le grain
et pris la
paille:

C'estes vous, dame, ou il n'est riens qui
faille,
Si qu'einsi sail
De haut en bas; einsi couvient qu'il aille
Et que desirs a toute heure m'assaille,
Et pour ce di qu'espoirs qu'Amours me
baille
Ne vaut un ail.

Et quant einsi ay petit
d'esperence,
Nuls ne s'en doit mervillier, sans
doubtance,

Car povres sui d'onneur et vaillance
Et de
bonte,
Et vous estes la fleur et l'excellence
De tous les biens, par vraie experience,
Ente et estos d'onneur et de prudence
Et d'onneste.
Si m'arez tost par raison refuse

Et vostre amour a un milleur
donne,
Et nompourquant tost m'arez
amende
Par vo puissance,
Car riches sui de bonne volente
Et bien garnis d'amour, de
loyaute,
Et desirans de faire vostre gre
Sans decevance.

Si que d'Amours me vueil loer et
pleindre,
Loer m'en vueil en tant que sans
refreindre
Fait mon vray cuer en tel dame remeindre
Ou tout bien meint;
Mais je m'en plein pour ce que, pour li
creindre,
Servir, amer et desirer sans feindre,
Ne puis faire qu'a merci puisse ateindre
Ne qu'elle
m'eint.

Helas! dolens! c'est ce qui mon cuer teint
Et qui mon vis et ma couleur desteint
Et qui muer la fait en divers teint
Et fait esteindre
Mon bon espoir, dont ma vigour esteint.
Pour ce mes cuers gemist, pieure et se
teint.
Mais ma dame ne puet oir son
plaint
Ne moy compleindre.

Et ja soit ce que soie mis en mue,
N'est pas toute m'esperence
perdue,
Mais vraiement, elle est moult
descreue
Et s'est petite.
Mais bonne amour de qui elle est venue,
Quant li plaira, l'ara tost acreue,
Car tous les cuers en petit d'eure mue,

Ou elle habite.
Et se ma dame en mon mal se delite,
Ou se Dangiers, qui me het et despite,
Pour moy grever, li enorte ou endite
Qu'elle me tue,
Ou qu'a tous jours me soit grace entredite
D'amours, qui maint amant de mort
respite,
Quant li plaira, sera tost desconfite,

Prise et veincue.


Autre espoir n'ay, dont je souspire et
pleure,
Fors que bien say qu'amours puet en po
d'eure
Un cuer garir qui a la mort labeure,
Mais n'espoir pas
Que d'outre mer merci veigne ou aqueure
Pour moy garir dou mal qui
me court
seure,

Ne que s'amour de si loing me sequeure
En aucun cas,
Ne que jamais en passast un seul pas,
Ne que ses cuers fust pour moy advocas
Qui li deist que mes cuers en ses
las
Gist et demeure
Et que jamais d'amer ne sera las.
Las! ce m'ocist et me fait dire: helas!

Ce fait que sui dolens, tristes et mas,
Ce me
deveure.

Biaus sires dieux, comment puis je
durer
En tel estat, ne tels maus endurer !
Dont vient cils maus? Il vient d'outre la
mer,
Si m'ocirra,
Car deca n'a qui le peust
saner,

Et nullement de la ne puis aler,
Ne ma dame ne deingneroit penser
A venir ca.
N'il n'apartient. Et quant elle lanca
L'amoureus dart qui au cuer
me
bleca,
Certes, je croy que pas ne me cuida
Enamourer.

Et pour c'espoir que mais ne garira
Mes dolens cuers de la plaie qu'il a,
S'amour pite, qui onques ne
m'aida,
N'i fait ouvrer.

Or supposons qu'Amours me vueille
aidier
Et que pite se vueille amollier

Et le franc cuer de ma dame changier:
Comment sera
ce?
Il n'affiert pas qu'a moy doie envoier
Ne qu'envers moy se doie humilier,
Einsois li doy humblement supplier
D'avoir sa grace.
Plus aimme honneur qu'un val plein d'or en
masse
Et bien la scet garder en toute place,

Et tant sage est que rien ne fait qui face
A desprisier,
Si gardera qu'a s'onneur ne mefface.
Et si m'est long sa noble douce
face.
Si ne voy pas que pitez me respasse
Si de legier.

Et se j'envoy devers ma chiere
dame
Dire qu'elle mon cuer mine et entame,

Et que s'amours l'art sans feu et sans
flamme
Et le martyre,
Et que desirs de plus en plus l'enflame,
Elle dira clue je ten a son blame
Et que ne doy dire a home n'a fame
Mon grief
martyre
Et s'il avient que je li vueille escrire,
Ne say s'elle vorra ma lettre lire.

Et de si long, ne li porroie dire
Qu'elle m'affame
Des tres dous biens amoureus, si qu'eslire
De mes meschies ne saroie le
pire,
Car en mon fait ne voy rien qui n'empire
Toudis, par m'ame.

<a href="fatr.htm#fatr0539" name="FA0539<font 
size=-2>539</a>Si me couvient autre voie querir,

<a href="fatr.htm#fatr0540" name="FA0540<font 
size=-2>540</a>Se savoir vueil a quel fin puis
venir
De ceste amour que je vueil maintenir,
Qui tout me mine.
Quant roy Ceis fist fortune perir
Dedens la mer, il le couvint morir,
<a href="fatr.htm#fatr0545545</a>0545Mais tant ne pot Alchioinne enquerir,
Qui fu royne,

Ne faire tant a devin n'a devinne
Qu'elle en peust savoir le voir, et si
ne
Faisoit que li querir seur la marine,
<a href="fatr.htm#fatr0550" name="FA0550<font 
size=-2>550</a>Car, sans
mentir,
Elle l'amoit plus que rien d'amour fine:
Ses crins tiroit et batoit sa poitrine
Et pour s'amour seur lit ne soubs courtine
Ne pot dormir.

<a href="fatr.htm#fatr0555555</a>0555Alchioine trop ot le cuer marri
Pour la dolour qu'elle ot de son mari
Qui dedens mer par fortune peri,
Si qu'en plourant
Dist a Juno pluseurs fois: "Je te pri,
<a href="fatr.htm#fatr0560" name="FA0560<font 
size=-2>560</a>Riche deesse, oy mon dolent
depri."
Maint sacrefice et maint don li offri
Pour son amant,

Et pour savoir, ou, et pourquoy, et quant
Il fu peris. Trop l'aloit desirant.
<a href="fatr.htm#fatr0565565</a>0565Si que Juno, la deesse, ot si grant
Pite de li .
Qu'Alchioine vit Ceis en dormant.
Or vous diray la maniere comment:
Dieus de sommeil le fist par son commant

<a href="fatr.htm#fatr0570" name="FA0570<font 
size=-2>570</a>Et
l'endormy.

Juno qui vit et oy sa priere,
Qui fu de cuer devote, humble et entiere,
Dist a Yris, sa loial messagiere:
"Enten a moy.
<a href="fatr.htm#fatr0575575</a>0575Bien sai que moult yes aperte et
legiere.

Va t'en au dieu qui het noise et lumiere,
Qui de dormir aimme toute maniere
Et het effroy.
Tu li diras que devers li t'envoy,
<a href="fatr.htm#fatr0580" name="FA0580<font 
size=-2>580</a>Et le meschief d'Alchioine et
l'anoy
Di li, qu'il li moustre Ceys le roi
Et la maniere
Qu'il fu peris, et comment, et pourquoy."

Yris respont: "Ma dame, bien vous voy.
<a href="fatr.htm#fatr0585585</a>0585Ce message vueil faire, par ma foy,
A lie chiere."

Yris tantost a son oirre aprestee;
Ses eles prent; en l'air s'en est volee,
D'une nue couverte et affublee.
<a href="fatr.htm#fatr0590" name="FA0590<font 
size=-2>590</a>Tant se traveille

Que venue est en une grant valee,
De deus grans mons entour environnee
Et d'un ruissel qui parmi la contree
Bruit et groiselle.
<a href="fatr.htm#fatr0595595</a>0595La ot maison qui fu bele a merveille.
La est li dieux qui tant dort et sommeille
Que riens n'i a qui par raison l'esveille.
Yris entree

Est en l'ostel, mais trop fort se merveille
<a href="fatr.htm#fatr0600" name="FA0600<font 
size=-2>600</a>Qu'il n'a laiens femme
n'homme qui veille.
Elle meismes pour dormir s'apareille.
Trop s'est doubtee.

Dedens la chambre ou Dieus de sommeil
couche
Avoit un lit trop riche et une couche.
<a href="fatr.htm#fatr0605605</a>0605La dedens gist, aussi comme une souche,

De tel maintien
Que ses mentons a sa poitrine touche,
N'il ne remuet ne piet ne main ne bouche;
On n'i oit coc ne geline qui glouche
<a href="fatr.htm#fatr0610" name="FA0610<font 
size=-2>610</a>N'abay de
chien;
Ne li faloit mire ne fisicien,
Endormie ne pavaut n'autre engien
Pour bien dormir, car au lieu n'avoit rien

Qui tousse ou mouche.
<a href="fatr.htm#fatr0615615</a>0615Yris li dist: "Dieus dormant, a toy vien
De par Juno, deesse de tout bien."
Brief, elle fist son message tres bien
Et sans reprouche.

Yris n'a pas atendut qu'il
adjourne,
<a href="fatr.htm#fatr0620" name="FA0620<font 
size=-2>620</a>Eins se depart et sans
congie s'en
tourne,

Car volentiers ilec pas ne sejourne.
Ce fist li lieus
Qui la tenoit mate, endormie et mourne.
Volente n'a que vers le dieu
retourne,
<a href="fatr.htm#fatr0625625</a>0625Einsois le fuit et de lui se destourne.
Mais li dous dieus,
Qui lez lui ot mil filles et mil fieus,

Trop vanitez et songes tieus et quieus,
De bien, de mal, de joies et de dieus,
<a href="fatr.htm#fatr0630" name="FA0630<font 
size=-2>630</a>Si se retourne
Dedens son lit; mais li sires gentieus
Un petiot ouvri l'un de ses yeus
Et de faire ce qu'Yris quiert, au mieus
Qu'il puet, s'atourne.
<a href="fatr.htm#fatr0635635</a>

Les mille fieus qui entour lui estoient,
Et les filles aussi, se transmuoient
A leur voloir, car les fourmes prenoient
Des creatures, 
Si qu'en dormant, par songes, se
moustroient
<a href="fatr.htm#fatr0640" name="FA0640<font 
size=-2>640</a>Diversement; pour ce les gens
songoient
Et en songant meintes choses
veoient,
Douces ou sures.

Les unes sont pongnans, les autres dures;
L'une est clere, les autres sont obscures;
<a href="fatr.htm#fatr0645645</a>0645De tous pais langages et murmures
Parler savoient:
D'iaue, de feu, de toutes aventures,
De fer, de fust, prenoient les figures.
Autre mestier n'avoient, n'autres cures.
<a href="fatr.htm#fatr0650" name="FA0650<font 
size=-2>650</a>Par tout
aloient.

Dieus de sommeil l'un de ses fils
apelle--
C'est Morpheus-- si li dist la
nouvelle
Qu'Yris a dit de par Juno la belle,
C'est que li drus
<a href="fatr.htm#fatr0655655</a>0655D'Alchioyne gist mors sus la gravelle:
"Va li moustrer par tel maniere qu'elle
Voie peri Ceys et sa nacelle."

Lors Morpheus
Prist la fourme que Ceis avoit nus
<a href="fatr.htm#fatr0660" name="FA0660<font 
size=-2>660</a>Et moult forment fu mouilliez
et emplus;
Plus tors avoit les cheveus et locus
C'une cordelle.
Dedens la chambre Alchioine est venus,
Descoulourez, pales et esperdus,

<a href="fatr.htm#fatr0665665</a>0665Et le peril ou il est encheus
Tout li revelle.

Dieus de dormir par sa puissance
fit
Qu'Alchioinne dormoit dedens son lit.
Morpheus fu devant elle et li dit:
<a href="fatr.htm#fatr0670" name="FA0670<font 
size=-2>670</a>"Chiere
compaingne,

Vescy Ceys pour qui joie et delit
As si perda que riens ne t'abelit.
Voy que coulour n'ay, joie n'esperit,
Qui me compaingne.
<a href="fatr.htm#fatr0675675</a>0675Resgarde moy, et de moy te souveingne.
Ne pense pas, bele, qu'en vain me
plaigne:
Voy mes cheveus, voy ma barbe
grifaingne;
Voy mon habit

Qui de ma mort te moustre vraie
enseingne!"
<a href="fatr.htm#fatr0680" name="FA0680<font 
size=-2>680</a>Celle s'esveille afin qu'elle le
teingne,
Mais cils qui n'a pouoir que plus
remaingne
S'esvanuist.

Si qu'einsi vit la belle clerement
Le roy Ceis et sot certeinnement
<a href="fatr.htm#fatr0685685</a>0685La maniere de son trespassement.

Mais de li pleins
Fu, regretez et plourez longuement
Par grans souspirs getez parfondement,
Si que Juno y ouvra tellement
<a href="fatr.htm#fatr0690" name="FA0690<font 
size=-2>690</a>Que pour ses
plains
En deus oisiaus mua leurs corps humains
Qui sus la mer volettent soirs et mains.
Alchioines les ont appelles mains,

Car vraiement,
<a href="fatr.htm#fatr0695695</a>0695Les maronniers qui en mer sont empeins,
Quant d'eaus voient ces oiseles
prochains,
D'avoir fortune ou tempeste certeins
Les font souvent.

Or me couvient venir a mon
propos
<a href="fatr.htm#fatr0700" name="FA0700<font 
size=-2>700</a>Et dire ce dont a parler
propos:

Il est certein qu'en mon lit ne repos
Ne n'i sommeil
Et que je n'ay bien, joie ne repos,
Dont durement me doubt, se dire l'os,
<a href="fatr.htm#fatr0705705</a>0705Que reputez ne soie comme sos,
Quant einsi veil,
Qu'on s'en merveille et j'aussi m'en
merveil.
Pour ce prier vueil au dieu de sommeil

Que Morpheus face son appareil
<a href="fatr.htm#fatr0710" name="FA0710<font 
size=-2>710</a>Tel qu'a bries
mos
Le gentil corps qui n'a point de pareil
Sache mon cuer, ma tristece, mon dueil,
Et qu'il le tient par son dous riant vueil
Pris et enclos.



<a href="fatr.htm#fatr0715715</a>0715Se Morpheus devant li se
transporte
Cinc fois ou sis, et se bien li enorte
En ma fourme qui est a moitie
morte,
Croire ne puis,
Se bien li dit que trop me desconforte
<a href="fatr.htm#fatr0720" name="FA0720<font 
size=-2>720</a>Et qu'il n'est riens en quoy je
me deporte,

Que ma dame soit si dure ou si forte
Que pite l'uis
De son franc cuer, qui de tous maus est
vuis
Et de tous biens li ruissiaus et li puis,
<a href="fatr.htm#fatr0725725</a>0725De scens, de grace et d'onneur li dous
fruis,
N'uevre la porte
A Dous Penser, qui si bien sera duis

Qu'il li dira, et de jours et de nuis,
Comment siens sui, et les mortels annuis
<a href="fatr.htm#fatr0730" name="FA0730<font 
size=-2>730</a>Que pour li
porte.

Einsi porra savoir comment je
l'aim,
Comment son oueil a mon cuer pris a
l'ain
Par son resgart qui n'est fier ne villain,
Se li dieus veut
Et Morpheus, qui fera tout certein

Son cuer dou mien et li dira de plain
Comment toudis pour s'amour me
complain,
Et qu'il m'estuet
Morir pour li, estre autrement ne puet,
De la doleur qui m'enseint et
aquet,
Se par pite Amours si ne la muet
Qu'a mon cuer vein

Face secours, car de meschief recuet
Et de tres gries pensers plus qu'il ne
suet.
He! Morpheus! voy comment il se duet
!
A toy m'en plain.
Trouver n'i puis ne say autre chemin,
Car messagiers, ancre ne parchemin,
Ne moy, n'autrui, n'i puelent mettre fin.

Mais je
suppose
Qu'elle en dormant voie que je ne fin
De li amer et servir de cuer fin
Et qu'en servant tous me mine et affin.
S'elle s'oppose,
Que me porra profiter ceste chose?
Mais s'en son cuer tient secretement close
De Morpheus la parole et enclose,

Et le matin,
Au resveillier, l'en souveigne et la glose
Et qu'elle dongne a chascun
mot sa glose,
Certes, je tien que mon fait se repose
En dras de lin.

Et se Pite me vuet estre
piteuse
Et bonne Amour par pensee amoureuse

Li ramentoit ma doleur dolereuse,
Je ne doubt point
Qu'elle n'en soit vers moy plus gracieuse
Et de savoir mon estat plus songneuse;
Et s'il est bons, elle en sera joieuse.
Si qu'en ce
point,
S'Amours Desir a Dous Penser adjoint
Et cils desirs dedens le cuer la point

Et Morpheus li ramentoit a point,
Ja si crueuse
N'iert qu'a penser au songe ne s'adoint
Et que pensee en cela ne se doint
Qui li sera, se bien au cuer li joint,
Delicieuse.

Si me seroit chose trop profitable,

S'elle pensoit eu lit et a la
table
Et en tout lieu a penser couvenable,
Que tout d'un fait
Songier souvent ne doit mie estre fable,
Einsois chose doit estre veritable,
Quant elle n'est muant ne variable.
Aussi de fait
Elle verra les maus qu'elle me fait,

Se Morpheus a droit me contrefait,
Et que je l'aim de loial cuer parfait,
Ferme et
estable,
Et qu'elle m'a par le riant attrait
De son dous oueil droit parmi le cuer
trait.
Mais ne sont l'arc, la saiette et le trait
D'if ne d'erable.


Si que j'espoir que li dieus qui n'a
song
Ne me faurroit jamais a ce besong.
Et vraiement, s'envers li bien besong,
En si grant saut
Serai que mais mon mal que trop ressong
Ne priserai la value d'un
cong,
Car de joie n arai, bien le tesmong,

Jamais deffaut,
Et si raray bon espoir qui me faut,
Ne de desir qui me point et assaut
Ne priseray rien l'estour ne l'assaut,
Ne pres ne loing.
<a href="fatr.htm#fatr0807807</a>0807Et pour c'au dieu qui moult scet et moult
vaut,
Pour mieus dormir, un chapiau de pavaut

Et un mol lit de plume de gerfaut
<a href="fatr.htm#fatr0810810</a>0810Promes et
dong.

Aussi vueil je prier au dieu
d'amours
Qu'il vueille oir mes piteuses clamours
Et qu'il face tant par ses soutis tours
Que la parole
De Morpheus, quant il dira mes
plours,

Mes grans meschies et mes dures
dolours,
Soit a m'amour clere com li biaus jours,
Sans parabole,
Et qu'a m'amour qui n'est nice ne fole
Vueille dire comment elle
m'affole
Et que mon cuer d'outre mer a li vole
Querir secours,
Qu'aler n'i puis, car je suis en
geole,

Ou bon loisir ay d'apenre a l'escole,
Mais quanque voy, fors ce dont je parole,
M'est a rebours.

C'est ma dame qui tient en sa
prison
Mon loial cuer; a trop bonne occoison
Y devint siens maugre li; c'est
raison
Qu'il
oubeisse

Et qu'il y soit en tele entencion
Que mis jamais n'i soit a
raencon
Et qu'il y muire ou qu'il ait guerredon
Qui le garisse,
Qu'amez ou mors sera, eins qu'il en isse.
Dr vueille Dieus que pensee si nisse
Ne soit en li qu'il y pense malisse

Ne traison,
Car il ne puet avoir milleur office;
Et s'il la sert loyaument et sans
vice,
Il porra bien avoir pour son service
De s'amour don.

Et ja soit ce que durement
m'esmaie
Et ressogne tant l'amoureuse plaie

Qu'elle me fist par sa maniere gaie
Que tous m'essil,
Si n'ai je pas voloir que m'en retraie,
Car il m'est vis que m'esperence raie,
N'on ne vuet plus mon cuer qu'amour
deplaie
Tenir si vil.
Vezci pour quoy: li dieu sont trop soutil
Et ma dame a le cuer franc et gentil

Et je l'aim plus que ne font cinc cens mil.
C'est chose vraie.
Et se je sui maintenant en essil,
N'est pas tout mort quanque gist en peril;
Et se ne say aussi, se je sui cil
Qu'Amours essaie.
Et quant ma dame ara bien parceu
Et pluseurs fois en son songe
veu

Les grans meschies qu'ai pour li
receu,
Et que faintise
N'est pas en moy n'en mal que j'aie
heu,
S'elle un petit en a le cuer meu,
Ne scay comment de moy sera
sceu.

Mais je m'avise:
En Morpheus ara tant de franchise
Qu'il me dira sa maniere et sa guise,
Et s'elle a puis d'amours este
requise,
Se son
deu
Fait envers moy; car elle est si aprise,
Tant aimme honneur, tant deshonneur
desprise,

Que ja par li, s'elle est d'amer esprise,
N'iert congneu.


Si qu'il couvient que je face
m'offrande
Au dieu qui dort et que dou tout
m'atende
Aus dieus d'amours et qu'humblement leur
rende
Grace et loange
Dou bon espoir qui en mon cuer amende,

Et supplier Morpheus
qu'il entende
A moy aidier, se li dieus li commande.
Pour ce leur rens ge.
Aussi faut il que je pas ne m'estrange
De Bon Espoir, ne que face l'estrange
A Dous Penser, qu'a estre de leur range
Faut que je tende.

Car vraiement, qui d'euls deus se
desrange,
S'il aimme fort, il se gette en la fange,
Et s'en doit bien cils qui les mue ou
change
Paier l
amende.

C'est a dire qu'a bon droit le
compere
Cils qui ne tient Bon Espoir son droit
pere
Et Dous Penser aussi sa chiere mere,
Car qui s'aert

A desespoir et en fait son compere
Et de penser a tristece se pere,
S'il estoit roys, si vit il en misere
Et si s'assert
Qu'honneur, franchise et toute joie pert.
Mais quant amans en
esperence sert,
Tres dous Penser le fait cointe et apert,
Quant n'est avere

S'amour de li donner un chapiau vert.
Mais cils qui vit en tristesse dessert
Qu'il ait son chief de soucie couvert
Triste et amere.

Si que je vueil entroublier le mal
De tristece, car il me siet trop mal.
A piet s'en va, mais il vint a cheval,
Dont trop me
poise;

Car si serchie m'a amont et aval
Que riens n'i a laissie d'especial.
Mais toudis a trouve mon cuer
loial
Qui se renvoise
Pour Dous Penser qui li fait coie noise,

Et d'autre part d'Esperence courtoise.
S'un piet en vuet, il en a une toise.
C'est don roial,
C'est droit respit de mort, qui bien les
poise,
Et s'il avient que vers ma dame
voise,
Je soingnerai le pais de servoise
En general.

Einsi me vueil porter en ceste
guerre
Et sagement dedens mon cuer enquerre
Se j'en porray par Dous Penser acquerre
Joie et deduit,
Et par Espoir, que je tien clef et serre
Qui Dous Penser en cuer d'amant enserre,
En attendant Morpheus qui tost
erre
Et vient de
nuit.

Et s'il m'oste le mal qui tant me nuit
Qu'i m'eust ja, s'il ne fussent,
destruit,
Onques amans n'ot tel honneur, ce cuit,
En mer n'en terre.
Car je seray montez en si haut bruit
Que n'en vorroie avoir a sauf conduit
Les couronnes de France, d'or recuit,
Et d'Engleterre,

Nom pas, par Dieu, tout le bien qui
habunde
En ciel, en terre et en la mer
parfonde,
Jemmes, honneurs, nes la vie seconde,
L'argent et l'or
Des minieres qu'il couvient que l'en
fonde,
Tout ce ne pris la pierre d'une fonde
Contre l'amour de la bele et la blonde

Qui a chief sor.
Biaus sire Dieus, quant sa biaute
recor,
En mon cuer ay un si savoureus mor
Qu'il m'est avis qu'elle sara encor
De mon plour
l'onde,
Et Morpheus me dira, se je dor:
"N'aies jamais de tristece remor,

Car conquis as le plus riche tresor
Qui soit en monde."


S'il est einsi, je tien mon fait
seur,
Et vraiement, assez m'en asseur,
Car ja li dieu ne me seront si dur
Que bon memoire

N'aient des maus que pour ma dame
endur,
Et bien scevent que je l'aim de
cuer pur,
Et se je di que je l'aim, ou j'en jur,
Qu'on m'en doit croire.
Pymalion fist l'image d'ivoire
Que moult pria et ama sans recroire,
Mais il n'ot pas si tres noble victoire
Ne tel eur

Comme j'aray, se Morpheus avoire
Ce que je tieng qui sera chose voire.
Pour ce ne pris une porrie poire
Mon
meseur.

Si vueil estre jolis et amoureus,
Sans plus dire que soie dolereus,
Et savourer les dous biens gracieus

Qu'Espoirs me donne
Et Dous Pensers, dont je sui
eureus,
Car toudis sui compaingniez de ces deus.
Dont il avient souvent, quant je suis
seuls,
Qu'on m'araisonne,
Mais si sui pris que je nul mot ne sonne,
Car trop fort pense a la belle
et
la bonne

Qui de tous biens est la mette et la bonne,
S'en sui honteus.
Mais si mes cuers en ce penser s'ordonne
Qu'il ne vit pas femenine personne,
Tant ait biaute ne tant porte
coronne,
Qui me fust preus,

C'est a dire, qui garir me
peust

Ne qui remede en moy mettre
sceust,
Tant de biaute ou de richesse
heust,
Ou tant
renarde
Fust, qu'au garir asses ne me
neust,
Ne que jamais mon secret perceust,

Ne que desirs en moy si fort creust
Que maus feus arde!
Car je le porte et le coile et le
garde
Dedens mon cuer qu'on ne s'en prengne
garde.
M'amour m'eust destourne ceste
garde,
S'i li pleust,

Mais sans son vueil nulle riens ne me
tarde.
Or vueille Dieus qu'en
pite me
resgarde,
Qu'avoir pieca, s'elle ne fust
couarde,
Fait le deust.

Douce dame dont je porte
l'empreinte
Dedens mon cuer figuree et empreinte

Que fine amour y a mis et empreinte
A un pincel
De souvenir, mais tout entour enseinte
De loyaute l'a qui garde
l'enseinte,
Qu'autre n'i soit figuree ne peinte,
Dont trop m'est
bel--
Par souvenir vois tost a son appel;

Quant je l'aeur, mon dieu terrien l'apel.
Sans li muer, morray en ceste pel,
Car joie mainte
M'ont fait si oueil qui ne sont fier ne fel--
Souvent li di, souvent li renouvel,
En lieu de vous, quant je sui en revel,
Ceste complainte.

Ne vous anuit, dame, se plus ne
rime,

Qu'on porroit bien espuisier
un abisme.
Cent rimes ay mis dedens ceste rime,
Qui bien les conte.
Prises les ay en vostre biaute qui
me
Tient sans dormir dou soir jusques a
prime.
Mais en mil ans n'en diroie la disme.
Toute seurmonte.

Chascuns le dit, li duc, li roy, li conte.
Or vueille Dieu que ja si ne m'ahonte
Qu'en li servant pense outrage ne honte,
Car c'est la
lime
Qui les biautez lime, desteint et donte. .
Cils qui la voit aus autres riens n'aconte,
Mais ce qu'ades croist, embelist et
monte
Tous maus reprime.


La s'arresta moult longuement
Que mot ne dist, et vraiement
J'escoutay s'il voloit plus dire,
Mais nennil, si laissai l'escrire.
Lors entrouvri une fenestre
Pour vir quel heure il pooit
estre.
Mais il estoit au point dou jour.

Si ne fis pas moult lonc sejour,
Eins me vesti et m'acesmay.
Mon mantel en mon col fermay
Et mis mon chapel sus mon chief,
Et puis je lus de chief en chief
La complainte qu'avoie escripte
Pour vir s'il y avoit redite,
Mais nes une n'en y trouvay;

Et encor moult bien
esprouvay
Qu'il y avoit, dont j'eus merveilles,
Cent rimes toutes despareilles.
Ce fait, d'ilueques me levay,
Mon vis seignay, mes mains lavay,
Et puis j'issi hors sans attendre
Pour enquester et pour aprendre
Comment ne par quel tour saroie

Qui cils estoit qu'oy avoie.
Si m'en alay droit vers la chambre
Ou il gisoit, et bien me
membre
Qu'il y avoit un damoisel
Qui avoit veillie un oisel.
Et comment qu'il fu bien matin,

En francois, nom pas en latin,
Me salua premierement.
Je respondi courtoisement
Que Dieus li donnast bonne estrainne,
Et qu'il avoit heu grant peinne
D'einsi veillier toute la nuit.
Mais il me dist: "Riens ne
m'anuit,

Einsois m'est deduis et plaisence,
Et aussi par droite fiance
Monsigneur commande le m'a."
Et par son droit nom le
nomma.


Je demandai ou il gisoit,
Et il en l'eure me disoit:

"Vesci la chambre vraiement
Ou il gist si priveement
Qu'il n'i a de toute maisnie
C'un chevalier ou moult se
fie.
Assez tost le verrez venir,
Se les moy vous volez tenir,
Mais qu'il ne vous anuie ou grieve,
Car je sui certeins qu'il se lieve."

Et je dis que j'atenderoie,
Qu'a li a besongnier avoie.
Si resgardai par mi la sale
Qui n'estoit vileinne ne sale,
Ou il avoit grant compaingnie
De chevaliers et de
mainie,
Ci un, ci deus, ci trois, ci quatre,
Attendans pour aler esbatre.

Mais longuement pas n'atendi
Que de pluseurs pars entendi
Que grant et moien et meneur
Disoient: "Vesci
monsigneur!"

Adont un po me destournay;
Mon scens et mes yeus atournay
A considerer sa maniere,
Son corps, son estat et sa
chiere.

Mais onques en jour de ma vie
Maniere qui fust plus jolie
En homme n'en femme ne vi,
Et s'ot corps trop bien assevi,
Car il estoit grans, lons et drois,
Bien faconnes en tous
endrois,
Gens, joins, jolis, juenes et cointes.

Bien croy que d'amoureuses pointes
Estoit ses cuers navrez et poins
Et qu'il savoit trestous les
poins
Qu'il faut a la vie amoureuse.
La face avoit trop gracieuse,
Plaisant, gaie, simple et doucette,
Mais elle estoit un po palette,
Pour ce que il avoit veillie

Toute la nuit et travillie;
Et s'avoit il couleur assez,
S'il ne fust de veillier lassez.
Sus son chief ot un chapelet
Et en son doit un
anelet
Qu'il resgardoit songneusement.
Mais le chapelet vraiement
Trop forment bien li avenoit

Je ne say dont il li venoit.
Et vraiement, il m'est avis,
Quant j'eus considere son vis,
Son corps, son estat et sa guise,
Qu'il se gouvernoit par franchise
Et que de bonne renommee
Ou d'onneur amoit mieus
denree

Que cent livres de son profit.
Car tout en l'eure ce tour fit
De li, qui pas ne m'anoia:

Uns siens voisins li envoia
Une tres bele haguenee,
Bien alant et bien ensellee,
Et un trop gentil esprivier,
Bien affaitie pour le gibier,

Et si ot un petit chiennet
Qu'eins ne vi si bel ne si
net.
Le don prisa moult hautement
Et le recut courtoisement
En disant: " Vesci riche don.
Bien est dignes de guerredon."
Et au vallet qui l'amena

Quinze de ses florins donna.
Mais ne fist pas longue demeure
En son hostel, car tout en l'eure
Le chien, l'oisel, la haguenee
Fu envoie et
presentee
Par un vallet a une dame
A qui Dieux gart l'onneur et l'ame,
Car trop de bien en oy dire,

Et aussi disoit chascuns: "Sire,
Mieus ne les pouez emploier
N'a milleur maistresse envoier."
Brief, tant estoit de bel arroy
Qu'il sambloit estre fils a roy
Ou sires souverains nais
De la terre et tout le
pais.

Mais tels est riches de
biaute
Qui est povres de loiaute;
Et tels est fors com Renouars
Qui est recreans et couars;
Et tels est riches qui mendie
De biens de ceste mortel vie;
Et tels cuide estre souvent sages

Qui ne scet de bien nes qu'uns pages.
Je le di pour les riches hommes:
S'il ne sont loiaus et
preudommes,
Hardi, large comme Alixandre
Pour leur grant richesse despendre,
Et sages aussi pout veoir
A leurs grans fais et pourveoir,

Sans gieu de dez, sans taverner,
Il ne puelent bien gouverner.
Armer se doivent volentiers,
Pour ce que c'est leur drois mestiers,
Car ja princes qui s'armera
Envis preus se
desarmera.
Il doivent meintenir justise
Et se doivent garder l'eglise,

Les orfenins, les vesves dames.
Helas! or est a euls grans blames,
Que justice est vague et en fuite
Et l'eglise est toute destruite;
Les vesves et les orfelins
N'ont maisons ne fours ne molins,
Helas! car il ont tout perdu,
Et si ne l'ont pas
despendu.

Aussi ont maint autre preudomme,
Qui n'ont pas vaillant une pomme.
Se cils qui est princes et sires
Des rois, des resnes, des empires,
Par sa tres grant misericorde
Envers tels gens ne se racorde,
De tels en y avra, ce cuit
Qui empetreront dou mal cuit.

Mais piteus et misericors
Est toudis a l'ame et au
corps.
Or vueil laissier ceste matiere
Et retourner a la premiere,
Car aucune fois on empire
De bien et de verite
dire.



Avec les autres le sievoie
Et vraiement la ne savoie
Personne que je congneusse,
Et volentiers parle eusse
A lui un po longuettement,
Seul a seul, et
secretement

Toutevoie je m'apensav
Qu'outre iroie, si m'avansay
Et de li pas ne m'eslongnay,
Mais de longnet m'agelongnay.
Et quant il me vit en ce point,
De son bien il n'atendi point,
Einsois en laissa plus de vint
Et tout en l'eure vers moy vint

Et par la main destre me prist
Et moult durement me
reprist
De ce qu'agelongniez m'estoie.
Je dis que faire le devoie.
Si me mena d'encoste li,
Mais onques puis n'i ot celi
Qui fust a sis has pres de nous,
Puis qu'il m'ot leve de genous.

Si me mena, tout en parlant,
Moult longuement, et en alant
Me demanda dont je venoie
Et que la cause de ma
voie
Voloit savoir sans couverture,
Et aussi toute l'encloure ,
Quant et comment, d'ou et pourquoy
Venus estoie en son pascoy,

C'estoit a dire en sa maison.
Et quant j'eus oy sa raison,
Sans trop contrefaire le sage,
Li respondi par tel langage:

"Monsigneur, se Dieus me doint
joie,
A veoir plus vous
desiroie

Que signeur qui fust en ce monde
Pour le bien qui en vous habunde.
Et tous les jours en oy tant dire
Que raison ma volente tire
A vous amer et oubeir
Et a vous volentiers veir.

Mais li hostes qui riens n'aporte
Et baudement hurte a la porte,
S'il n'i a trop grant congnoissance,
C'est folie ou
outrecuidance.
Monsigneur, je l'ay einsi fait,
S'en corrigerez le meffait,
Car je suis venus sans mander
Pour moy a vous recommander.

Mais on m'a dit que vous m'amez
Et que souvent me reclamez,
Et c'est ce qui m'a esmeu
A venir, quant je l ay sceu.
Et certes, venir n'i osasse
Tellement, se ne vous
amasse.
Mais je vous aim sans point d'amer,

Tant que povre homme puet amer,
Ja soit ce qu'amour de povre homme
Vaut po ou nient, tant soit preudomme.
Mais ja soit ce que petit vail,
Cuer, corps entierement vous bail
Pour faire vo commandement.
Or commandez hardiement,
Car s'aucun don plus chier avoie,

Plus volentiers le vous
donroie."

Il respondi moult doucement:
"Dous amis, par mon serement
Vous soiez li tres bien venus.
Longuement vous estes tenus
De moy viseter et veoir.
Mais puis qu'estes en mon pooir,

Foy que je doi sainte Marie !
Einsi ne m'eschaperez mie,
Ains me direz de vos nouvelles,
Car je croy bien et pense
qu'elles
Sont courtoises et aggreables,
Beles, douces et honnourables.
Mais cinc cens fois vous remercy,
Quant vous me volez amer si

Qu'a moy tout einsi vous donnez
Et ligement abandonnez.
Et par ma foy! se je pooie,
Volentiers le desserviroie,
Car je tien plus ce don a gent
Que de deus mille mars
d'argent."
Einsi main a main en alames
Jusqu'atant que nous nous trouvames

A l'entree d'un trop biau parc.
Uns chevaliers un trop bel arc
Li aporta et le volt tendre,
Mais onques n'i volt la main tendre,
Eins li dist: "Alez en deduit,
Qu'assez ci endroit me deduit."
Si me mena par la main nue
Parmi l'erbe pognant et
drue

Sus une trop bele fonteinne
Qui cheoit, douce, clere et seinne,
En un vaissel de marbre bis.
Mais il n'est moutons ne brebis,
Bische ne serf ne beste bise
Qui y beust en nulle guise,
Car sus un grant piler d'ivoire

Estoit assise, ou l'istoire
De Narcisus fu entaillie
Et si soutieument
esmaillie
Que par ma foy! y m'estoit vis,
Quant je le vi, qu'il estoit vis.

Sus le marbre de la fonteinne
Venus, Paris et dame Heleinne

Estoient, et les acointances,
Les guises et les contenances,
Et comment elle fu ravie
Et menee a Troie a navie.
Paris li disoit sa karelle;
Venus en estoit
maquerelle
Et dou brandon qu'art sans fumee
Dame Helainne a si alumee

Qu'elle n'i savoit quel tour prendre
Dont elle se peust deffendre.
Et comment qu'Heleinne esplouree
Fust, si bien estoit figuree
Qu'il sambloit que bien li seist,
Quelque samblant qu'elle feist,
Et bien li plaisoit il sans faille.

Par dedens estoit la
bataille,
Comment Achilles en l'estour
Se combatoit encontre Hectour,
Mais n'i pooit rien conquester
N'a ses mortels cops contrester;
Et le mervilleus sagittaire

Occioit tant de gens a traire

Que c'estoit une grant merveille;
Et Troillus moult se traveille
Pour la fille Calcas de Troie,
Briseyda. Que vous
diroie ?
Onques mais en jour de ma vie
Ne vi si bien ouevre assevie.
En milieu estoit atachiez

Uns serpens d'or a douze chies
Qui par engiens et par conduis
Estoient ad ce faire duis
Que la fonteinne sans sejour
Gettoient de nuit et de jour.
Preaus avoit entour le marbre
Trop bien ordenes, et
li arbre

Plante furent par tel maistrie
Que le soleil point n'i maistrie,
Einsois estoit tout a couvert,
Tout fait par mesure et tout vert.
Mais onques tele chanterie
N'oy ne si grant melodie

Com des oiseaus qui la estoient,
Car de chanter si s'efforcoient
Que li lieus, li bois et li champs
Restentissoient de leurs
chans.
Mais de tous fruis, de toutes entes,
De toutes fleurs, de toutes plentes
Et de quanqu'on puet bon clamer,
Soit deca mer, soit dela mer,

Y estoient a grant plante.
Ne say qui les y ot plante.
Pour ce di et croy fermement
Qu'en tout le monde entierement
N'a lieu, nes paradis terrestre,
Qui puist plus biaus ne plus
gens
estre.

Il s'assist et me fist seoir
Pour escouter et pour veoir
L'ordenance de la fonteinne
Qui n'estoit rude ne villeinne,
Et le lieu qui estoit entour
Compassez et fais a droit tour.
Et puis me prist a demander

S'il y avoit rien qu'amender.
Je dis: "Par m'ame, nennil, sire."
Et adont il me prist a
dire
Que ce fu jadis li demours
De Cupido, le dieu d'amours,
Et que Jupiter et Venus
Y sont par maintes fois venus
Pour eaus deduire et solacier,

Pour acoler, pour embracier,
Et pour le deduit ou nature
Mist plus son entente et sa cure,
Pour avoir plaisence et solas,
Comment qu'on en soit de po
las--
Car aucune fois il anuie
Plus qu'apres biau temps longue
pluie--
Et que Jupiter l'ordonna

Qui de ce serpent l'or donna,
Et Venus le marbre et l'ivoire
Fist entaillier, c'est chose voire,
Par Pymalion qui bien ouevre,
Qui escheva toute ceste ouevre.
Cupido fist le remenant
Qui est bel et bien
avenant,
Et que les nimphes et les fees

Y faisoient leurs assamblees
Et qu'encor souvent y venoient
Et leur parlement y tenoient,
Leurs gieus, leurs festes, leurs caroles
Et leurs amoureuses escoles,
Et aussi qu'elle est destinee
Si qu'il n'est creature nee,
S'elle en boit, qu'il ne li couveingne

Estre amoureus, comment
qu'il pregne.
"En maint lieu va sa renommee
Et pour c'elle est ditte et nommee
Partout la Fonteinne amoureuse
Qui mainte dame a fait joieuse
Et maint amant pleindre et plourer,
Quant pour servir et aourer

Ne pooient avoir mercy,
Et si les faisoit amer si
Que pluseurs en ont este mort,
Sans secours, de piteuse
mort.
Or vous ay dit le voir sans fable
De la fonteinne delitable,
Se vous pri que sus vous levez,

Amis, et que vous en buvez."


Je respondi que non feroie
Et que si amoureus estoie
Que la fonteinne ne son mestre
Ne porroient d'amours plus mettre
En mon cuer qu'il i en avoit
Et que Venus bien le
savoit,

Qui dame, royne et maistresse
Est des amoureus, et deesse.
Mais je li dis qu'il li pleust
Qu'il se levast et en beust.
Il respondi que non feroit
Et que jamais n'en buveroit,
Car il en avoit tant beu

Qu'il s'en tenoit pour
deceu.

Et lors me dist il: "Dous amis,
Puis qu'aventure nous a
mis
Si que ci sommes assamble,
Y n'i doit rien avoir emble,
Mais qui scet bon mot, se le die.

Si vous dirai la maladie
Qui me perse le cuer et l'ame:
J'aimme par amours une dame,
Tant bonne et bele, a grant merveille,
Qu'en ce monde n'a la pareille.
Mais je ne puis a li parler
Et long de li me faut
aler,
Ne terme n'ay de revenir.

Pour ce ne say que devenir,
Car pas ne scet bien le martire
Qui pour li m'ocist et martyre.
Et certes, il n'apartient pas
Que pour moy passast un seul pas
Ne que vers li envoier doie,
Car, par m'ame! je n'oseroie,
Ne que ceste amour et ceste ouevre

A nulle personne
descuevre,
Car il li desplairoit, espoir.
Pour c'ay je perdu mon espoir,
S'en vif en si grant desconfort
Qu'en rien nulle ne me confort,
N'eu monde n'a riens qui m'aporte
Joie dont je me reconforte.

Dont de vie en moy n'atens point,
Se longuement sui en ce point.
Et aler m'estuet en servage
Et laissier mon droit
heritage.
En servage? Mais en essil,
Dont tous me gaste et tous m'essil.
Si m'ara tost mis en oubli
La tres bele qu'onques n'oubli.

En oubli! Dieus! li souvient il
Que je l'aim plus qu'autre cent mil ?
--Je croy qu'oil! Certes, non fait.
Je le voy et le scsay de fait
Qu'en rien de moy ne li souvient,
Quant pour li morir me
couvient.
Et si n'est pite qui l'en prengne

Ne confort qui de li me veingne.
Car certes, s'elle le sceust,
Aucune pite en eust.
Fu il onques mais aventure
Si dolereuse ne si dure?
Et s'est niant de moy retraire,

Car je ne le porroie faire;
Ne ce ne porroit avenir,
Nes plus qu'on porroit
avenir
Aus nues pour ravir la lune,
A si mervilleuse fortune.
Car de cuer toudis l'ameray,
Et apres, quant fines
seray,

Car je croy que mes esperis
N'iert pas avec mon corps peris,
Einsois priera pour ma dame,
Quant mes corps sera mis sous lame,
Que Dieus son bien et s'onneur garde
Et qu'i l'ait toudis en sa
garde.

Pour c'amis, je vous vueil
prier

Que tant vueilliez estudier
Que de m'amour et de ma plainte
Me facies ou lay ou complainte.
Car je say bien que la pratique
Savez toute, et la theorique
D'amour loial et de ses tours,
Et ses assaus et ses estours
Vous ont donne mainte frisson

Plus poingnant que pel
d'yresson."

Trop durement me resjoy,
Quant ensement parler l'oy,
Car je sceus bien que c'estoit cil
Qui avoit l'engin si soutil
Et que j'avoie oy compleindre

En son lit, dolouser et pleindre.
Ma main mis a ma gibessiere,
S'ataingni sa complainte entiere
Et dis: "Sire, vostre requeste,
Tenez; vesla ci toute
preste."
Il la prist et puis la lut toute;
Onques n'i fist arrest ne doute
Qu'escripte ne fust mot a mot,

Einsi com devise la m'ot.
Et quant il ot laissie le lire,
II prist moult bonnement a rire
Et se seigna a grant merveille
Et dist: "Mes cuers trop se merveille
Et esbahist de ceste chose,

Car je la tenoie si
close
Que penser ne puis ne savoir
Que homs mortels la puist avoir.
Dites m'amis, dont ce vous vient,
Qu'au vrai savoir le me couvient."
Briefment tout le vray li comptay,
Comment de mon lit l'escoutay,
Et la paour que j'en avoie

En mon lit ou je me gisoie,
Et sans celer la verite
De ce qu'ay devant
recite,
Dont durement s'esmervilla,
Car de ce trop grant merveille a.
Son bras et son chief mist sor mi
Et moult doucement s'endormi
Droitement enmi mon giron.

Je resgarday tout environ,
Mais n'i avoit homme ne fame,
Se pris a penser a ma dame,
Et en ce penser ou j'estoie,
Qui estoit dous et pleins de
joie,
Dessus li mon chief enclinay,
Pour ce qu'assez pas dormi n'ay,
Et aussi qu'il n'i ot que li,

Si m'endormi aveques li.
Mais einsois de mon mantelet
Le couvri pour le ventelet
Qui ventoit, car la matinee
Estoit pleinne de grant rousee,
Et le ruissel de la fonteinne,
De joie et de tristece
pleinne,
Faisoit l'air et la verde herbette

Plus roisant et plus freschelette.
Et quant je fu bien endormis
Et de mon penser tous hors mis,
En mon dormant songay un songe
Que je ne tien pas pour mensonge,
Einsois le tien a veritable
Et bon, que qui le teingne a
fable.

Avis m'estoit que je veoie

En mon dormant ou je
songoie
Deus dames de tele fasson
Qu'il n'est ne peintre ne masson
Qui leur biaute peust
escrire,
Ne bouche qui le sceust dire,
Ne cuer qui penser le peust,

N'onques ne fu riens qui sceust
Dire en la millieme partie,
Et sans doubte, je ne croy mie
Que tel biaute soit terrienne,
Eins croy qu'elle est
celestienne.
Mais l'une estoit plus grant maistresse
Que l'autre, qu'elle estoit deesse,

Et tenoit une pomme d'or.
Mis ot sus son chief crespe et sor
Une coronne gracieuse
D'or fin, tant clere et precieuse
Que son vis en resplendissoit
Si fort que tout m'esbloissoit,
Car a peinne, se Dieus me gart,
Pouoie adrecier mon
resgart

Vers li, pour li bien resgarder.
Dieu pri qu'il la vueille garder.
Et je croy qu'elle est bien gardee,
Quant elle est deesse appellee.
L'autre ressembloit une fee,
Tant estoit bele et bien paree,
N'onques en ma vie ne vi
Rien qui fust si bien assevi.

En la pomme qu'elle tenoit,
Qui bien et bel li
avenoit,
Avoit, je ne say qui, l'escript,
Car tout entour estoit escript:
"Donnee soit a la plas belle !"
Et volentiers veisse qu'elle
Me deist la signefiance

De l'escripture et la substance,
Mais jamais ne li demandasse,
Car certeinnement je
n'osasse.

La deesse prist a parler
Et si adressa son
parler
Au chevalier qui se gisoit
En mon giron et li disoit:
"Comment as tu le cuer failli,

Qui l'as teint et le vis pali,
Et dis que pour amer morras ?
Non feras, quant parler m'orras,
Car vesci qui confortera
Ton fol cuer et qui l'ostera
Des tenebres et dou tourment
Ou je voy qu'il est en
dormant
Et en veillant et a toute heure.

Conforte toy et plus ne pleure,
Car je vueil, ordonne et devis
Qu'aies merci et ton devis."


Quant elle ot fine sa
parole
Ou il n'ot point de parabole,
Car chascuns la pooit entendre,

Elle me dist sans plus attendre:
"Amis, je voi bien ta pensee.
L'escrit de la pomme
doree
Vuez savoir. Certein t'en feray.
Or enten: je le te diray.

Quant li gentils rois Peleus
Fu ordenez et esleus

D'avoir Thetis en mariage,
Mere Achilles au fier corage,
Par qui Troie fu mise a fin
Et Prians et tuit si affin,
Fors aucuns qui en eschaperent,
Qui par mer nagent s'en
alerent
En essil, querant aventures

Qui leur furent pesmes et dures.
Et que sa belle porteure
Toute mettre a desconfiture
Vit Ecuba, qui fu royne,
Et Polixena la meschine
Mettre a mort et sacrefier
Dont trop li devoit anuier,

Qu'en ce monde n'avoit pucelle
Qui fust si gente ne si
belle,
Et le fort chastel d'Ylion
Mettre tout a destruction,
Et si ocist en la bataille
Roy Mennon parmi sa ventaille,
Dont Aurora, sa chiere mere,
L'a moult compare et compere,

Car en tous tens elle le pleure
Au point dou jour--c'est sa droite heure,
Einsi le pleure et le plourra
Tant comme li siecles
durra--
A ses noces tuit li dieu vindrent
Qui moult noblement se contindrent,
Et les deesses ensement
Furent a ce nossoiement.

Li dieu de terre et de la mer
Et des cieus, qu'on doit moult amer,
Moult bonnement s'i esbatoient
Et moult grant joie y demenoient.
La fu Jovis Mercurius,
Et Jupiter y est
venus,
Bachus, Ceres, dame de blee,

Estoient a ceste assemblee,
Et Mars qui est dieus de bataille
Qui aus hardis victoire baille,
Jovis Preapus o sa perche
Qui sa robe lieve et reverche
De ma main ma face couvri,
Quant je le vi, mais j'entrouvri
Mes dois pour la mieus aviser

Et pour mieus celle part
viser,
Car si volentiers le veoie
Qu'au veoir trop me delitoie,
Et les autres le maudissoient,
Nompourquant elles en rioient--
Orpheus jouoit de la lire

Mieus qu'homme ne le porroit dire,
Qu'il en estoit souverain maistre,
Trop plus qu'homme ne, ne a
naistre.
Et Phebus aveques li harpe
Bien et doucement de sa
harpe,
Et d'autre part Pan freteloit,
Qui dieu des bestes s'apelloit,
Et Midos li sos desprisoit

La harpe, et le fretel prisoit,
Mais Phebus en prist grant vengence,
Car il fist tant par sa puissance
Que Midos d'asne oreilles ot;
Mais ses barbiers, qui bien le sot,
Maisement son maistre cela,
Car il le dist et
revela
Que Mydos d'aumusses vermeilles

Couvroit ses velues oreilles.
Et pour ce que c'iert court roial,
Y vinrent par especial
Pallas, deesse de sagesse,
Juno, deesse de richesse,
Et moy qui Venus sui clamee,
Des amans servie et amee,
Car je sui deesse d'amour;

Pour ce say toute leur
clamour.
Mais la Discorde la dervee
Ne fu semonse ne mandee,
Dont tant li poise et tant li grieve
Qu'a po que de despit ne
crieve.


Nous trois seiens a une table
Qui n'estoit pas de bois d'erable,

Eins estoit d'or fin esmaillie,
Car les ymages et la vie
Y estoient des dis Sebilles
Qui sages furent et
abilles
Et qui tant fort estudierent
Que toutes dis prophetiserent
De l'avenement Jhesucrit,
Si com veu l'ay en escript.

Et si ot de lettres grijoises,
Se nobles furent ou bourgoises,
Et les pais et les contrees
Dont toutes dis estoient nees.
Trop longue seroit la matire,
Se tout la voloie
dire.
Discorde la sans mander vint.

Et scez tu de ce qu'il avint?
La mauvaise et la decevable
Devant nous getta sus la table
Ceste pomme d'or que tu vois,
Et puis cria a haute vois:
"Donnee soit a la plus belle!"
C'est l'escripture d'entour elle.
Pallas la pomme resgarda

Et l'escript, et moult li
tarda
Qu'elle l'eust, dont grant discorde
En yssi, moult bien m'en recorde.
Car Pallas la voloit avoir
Par scens, et Juno par avoir,
Et d'autre part je maintenoie
Que par droit avoir la devoie

Et que j'avoie de puissance
Plus qu'avoirs ne vaut ne science,
Et s'estoie plus belle qu'elles.
Li dieu oirent ces
nouvelles
Si vinrent oir le debat,
Comment chascune se debat,
Car nous alliguiens nos biautez

Assez plus que nos loiautez.


Pallas meintenoit que science,
Subtilite et sapience
Passient toute chose mondeinne
Et que richesse estoit vileinne
Contre science vraiement.

La tint un si grant
parlement
Et tant de bien plaidier se peinne
Que c'estoit de l'oir grant
peinne.

Juno maintenoit le contraire
Et dit que bien se deust taire,
Qu'on puet acquerir par richesse

Scens, avoir et toute noblesse,
Quanqu'il vient, naist, croist et habunde
En l'air, en terre, en mer, eu munde,
Plus tost qu'on ne l'aroit par scens.
"Qu'avoirs acquis est trop par
tens,
Et s'est li avoirs a acquerre
Trop meins prisies, en toute terre,

Que li avoirs qui est acquis.
Et pour c'ai je richesse acquis
Par mi." Ce dit que riens n'i a
Et sa demande li nia.

Quant j'oi ce, je me coursay
Et vers elles mon chief dressay,

En disant: "Vous n'i vees goute
Ne rien ne savez, car sans
doubte,
C'est grant folie et grant enfance
D'arguer de vostre puissance
Contre la puissance que j'ay.
Vous ressamblez trop bien le jay
Qui jargonne, gangle et parole

Toute jour parmi sa geole,
Et quant il a fine son dit,
Riens ne vaut tout ce qu'il a
dit.

Je parlai tout en audience
Et dis einsi qu'a ma
puissance
Ne puet nulle rien contrester,

Et bien me pooie vanter
Que d'Illande jusqu'en Cartage
N'avoit si riche ne si sage,
Nom pas, par Dieu! en tout le siecle,
Tant ait ne tant sagement siecle,
Que ne li face, se je vueil,
Son scens, sa richesse et son vueil
Tout mettre en ma subjection,

Sans faire nulle
exception,
Que ja pour scens ne pour avoir
Ne porra sans moy joie avoir,
Car grant scens ne fin or en masse,
Dont Juno a tant et amasse,
Ne valent en ceste besongne,
S'il ne me plaist, une escalongne.
Si que je di que c'est maistrie,

Quant einsi le monde maistrie,
Sans plus, par l'une de mes filles,
Si que je n'aconte deus
billes
A leur pooir n'a leur affaire
N'a chose qu'elles puissent
faire.

D'un rude couart mal apris
Fais un sage et venir a pris,
Et si le fais cointe et appert--

Chascuns le voit tout en apert.
Et le sage fais foloier
Et le plus riche humelier:
Salemon, David, Aristote,
Sanson, Virgile qui
s'assote
De la fille l'empereour,
Dont elle ot puis meinte freour,

Qu'elle le mist en la corbeille,
Mais son tortis ou sa chandeille
Alumoit chascuns en son dos,
Mais li sages, qui estoit sos,
Par son art et par sa science
Qu'est appellee nigromance,
Fist tant qu'il n'avoit fu ne flame
A Romme, fors eu dos la
dame:

La li Roumain dou feu prenoient
N'a Romme autrement feu n'avoient.
C'est la vengence qu'il en prist,
Dont il me samble qu'il mesprist.
II furent grant et sage et riche,
Mais n'aconterent une chiche
A richesse ne a prudence,
Qu'Amours les feroit de sa lance

Que j'alumay de mon brandon,
Si mirent tout en
abandon,
Le scens, l'avoir, le corps, les ames,
Pour avoir l'amour de leurs dames.
Aussi ont fait maint bon preudomme,
Sage et riche, que pas ne nomme."
Et sans doubte li dieu rioient
De ce qu'einsi parler m'ooient.

Si que je fis conclusion,
En demandant l'oppinion
Des dieus, que la pomme estoit moie
Et qu'a bon droit la
reclamoie.

Mercurius la pomme prist,
Dont vraiement pas ne mesprist,
Car se lors prise ne l'eust,

Grant meschief venir en peust
Moult volentiers la resgardoit
Et songneusement la gardoit,
Et si voloit en toute guise
Que ceste besongne fust mise
En Jupiter, et que l'acort
Vosist faire de cest
descort.

Mais il ne voloit pas desplaire
A l'une, pour a l'autre plaire.
Pour ce dou tout s'en descherga
Et Paris de Troie en cherga.


Finablement nous l'acordames
Et toutes trois nous en alames
Vers Paris, le pastour de Troie,

Qui gardoit s'aumaille et sa proie,
Bues, vaches, moutons et brebis,
Qui vont paissant par ces
herbis.
Mercurius nous y mena
Et le pastour arraisonna,
Qui s'esbatoit de sa holette
Tous seuls en une sentelette.
Mais onques coulour n'en mua,

Einsois premiers nous salua
Et dist: "A bien soiez venues.
J'ay grant joie de vos venues,
Car un po merencolioie,
Pour ce que si seules
estoie."
Et aussi nous le saluames
Et doucement a li parlames.
Mais trop biaus fu a resgarder:

Ne deust pas brebis garder,
Car tant estoit de bel arroy
Qu'estre sambloit bien fils a roy,
En fait, en maniere, en parole,
Car nature qui n'est pas fole
A son escole le tenoit
Et c'a faire li
aprenoit.

Un trop riche arc portoit o li,
Trop bien fait et trop bien poly,
Avec des fleches barbelees,
Trop joliement empanees.
Ecuba li avoit fait faire
Pour esbatre et apenre a traire,
Et il fu archiers vraiement
Tres bons, se l'istoire ne
ment.

Mercurius li dist: "Amis,
La villainne qui ci t'a
mis
Pour garder moutons et aumaille
Ha durement mespris, sans faille,
Car ce n'est mie ton office;
Et tu as le cuer rude et nice,
Qui cuides que ce soit ta mere,

Ne que le villain soit ton pere.
Biaus dous amis, que te diroie?
Fils yes au Roy Priant de Troie,
Et Ecuba, la noble dame,
Est ta mere. Or enten, par
t'ame,
Ce que je te diray briefment,
Et se fay loial jugement
Et laisse cest villain mestier,

Car, certes, il t'est grant mestier
Que tu bien et loiaument juges
Com bons et vrais et loiaus juges.
Mais tu ne congnois ton lignage,
Pour ce je t'en vueil faire
sage:

Atlas, li grans, li fiers, li fors,
D'Ayse la grant, par ses
effors,

Fu roys et regna longuement,
Bien et bel et hardiement.
Une fille ot, ce dit la lettre,
Qui estoit appellee Eslectre.
Jupiter la vit belle et gente,
S'i mist si son cuer et s'entente
Et tant la requist et pria
Que s'amour pas ne li nia.

Un fil en ot de grant renon
Qui fu appellez
Dardanon.
Un neveu ot qui Thros nommez
Estoit, et moult fu renommez.
Troie fonda. Quant l'ot fondee,
De son nom l'a Troie nommee.
Thros si fu fils Anthonion.
Ylus, cils qui fist Ilion,

Ganimedes, Assarracus
Furent fils au roy Thros. Carpus
Fu nies Thros et taions Enee,
Cui Prians ot Creusa
donnee.
Leomedon fu fils Yli
Et trois autres aveques li,
Polidamas et Japestor.

Hercules ot en un estor
Leomedon destruit et mort.
Prians fu roys apres sa mort;
Toute Ayse avoit a justicier.
Moult fist roys Prians a prisier;
Moult fu fiers et de grant corage.
Douze enfans ot de
mariage:

Deyphebus, Ylliona,
Troillus et Pollicena,
Hector, Cassandra, Caonus,
Eurisillus et Helenus,
Pollices et Marcomiris,
Alexandre qu'on dit Paris
Et Polidorus ensement

Furent, se l'istoire ne ment,
Ses enfans de droit mariage,
Nez d'Ecuba au cler
visage,
Sans les valles et les meschines
Qu'il avoit d'autres
concubines.

Mais encor te vueil je compter,
S'un petit me vues escouter,

Pour quoy tu gardes ces moutons
Et cuels preneles et boutons.
Quant Ecuba estoit enseinte
De toy, dont elle ot dolour mainte,
Un trop divers songe songa
Et a Priant dit son songe
a.
Avis li estoit en dormant,
Dont elle s'esbahit forment,

Qu'uns brandons de li isteroit
Qui Troie la grant arderoit
Et dont toute la region
Seroit mise a destruction
Roys Prians ses sages manda
Et par leur conseil commanda
Que. sans nulle essoinne querir,
Toy ne, qu'on te
feist morir.

Quant fus nez, Ecuba te vit
Si bel qu'autrement s'en chevit:
Porter te fist chies une serve
Et li manda qu'elle te serve
Et bien te garde et qu'a tous die
Que ses fils yes; mais c'est folie.
Yssi longuement l'ay creu,

Que je t'en tien pour deceu.
--Mais loange ne vueil ne gloire
De ceste geste ou ceste
hystoire,
Qu'on scet bien que pas nez n'estoie
Eins la fondation de Troie,
Mais ci l'ay mot a mot escript,
Si com veu l'ay en escript.--

Or pues veoir en apparent
Qui sunt et furent ti parent
Et de quels gens tu yes venus,
Car bien yes au savoir tenus.
Or te diray que tu dois faire:
Ces dames sont en fais
contraire,
Car chascune dit et maintient

Qu'a li ceste pomme appartient;
Si qu'a juge t'ont esleu.
Or fay sagement ton deu
Et determine la querelle,
Mais donne la a la plus belle."
Paris respont: "Je ne porroie
Bien jugier, se je ne savoie
Ou veoie tout en appert

De quoy chascune d'elles
sert,
Et se n'avoie en ma baillie
La pomme qui tant est prisie."
Et il li dist: "Vaille que vaille,
Tien, vezla ci; je la te baille."
Quant il la tint moult longuement
La resgarda, et vraiement
De la pomme faisoit grant feste,

Et ce n'estoit pas scens de beste,
Qu'onques mais n'avint par nul tour
Si grant honnour a un
pastour.
Pallas parla premierement,
Et puis Juno secondement,
Et je parlay la darreniere
Baudement et a lie chiere,
Car certeinnement je tenoie

Que de Paris la pomme
aroie.

Pallas li compta la maniere
Coment Discorde la doubliere
Vint aus noces, et sans mander,
Pour corrigier et
amender
La villenie et le meffait
Qu'elle dist qu'on li avoit fait
De ce qu'on ne l'avoit mande,

Et dit qu'il sera amende.
"Or escoute chose notable:
Nous trois seiens a une table
Pour nossoier et pour mengier.
Mais Discorde se vint vangier,
Car par despit, c'en est la somme,
Getta devant nous ceste
pomme,

Et pour la court troubler dist qu'elle
Fust donnee a la plus belle.
C'est l'escripture et la devise
Qui est entour la pomme mise.
De scens suis deesse et royne,
S'en voloie avoir la saisine,
Et Juno, deesse d'avoir,

Maintient qu'elle la doit avoir,
Et Venus dit qu'elle sera
Sienne, qui tort ne li
fera.
Si que nous fumes en acort
Devant les dieus que ce descort,
Pour apaisier tous nos debas,
Fust en toy de haut et de bas.
Si faut que tu en determines

Et que ceste querelle fines.
Mais ne feras pas encor fin
Ou don de la pomme d'or fin,
C'un petit te vueil sermonner.
Se la pomme me vues
donner,
Je te ferai l'omme plus sage
Qui soit en tout l'umain lignage,
Qu'onques fust ne qui soit a naistre

Ne qui par raison peust naistre.
Si que noble don te present
Pour avoir si petit present.
De mon pooir te vueil compter,
S'un petit me vues escouter.
Tuit li ouvrier qui sont eu monde,
Tant comme il tient a la
reonde,

Et les ouvrieres ensement
Sont tuit en mon commandement,
Et les set sciences aussi
Qui sont nuit et jour en sousci
Et ne cessent d'estudier
Pour ma dignite publier
En audience et en publique.

Il y est gramaire, logique,
Geometrie, arismetique,
Et puis musique et
retorique
Et la soutive astronomie.
Adjouster y vueil arquemie
Qui est une ouevre moult soutive,
Mais il n'i a ne fons ne rive,
Car maint qui s'en sont entremis

Ont perdu ce qu'il y ont mis."

Juno li dist: "Avoir porras
Par moy tout ce que tu vorras
Dire, penser ou souhaidier.
Longuement ne vueil pas
plaidier;
Car je sui dame et sui deesse
D'avoir et de toute richesse,
Se te ferai le plus riche homme,

Se tu me vues donner la pomme,
Qu'onques fust ne qui jamais soit.
Fols est qui tel don ne recoit.
De ces ouvriers, de ces ouvrieres
Qui font ouevres riches et chieres,
Et aussi de ces set sciences
Ou Pallas prent ses
contenences

Et dont elle tient si grant compte,
Certeinnement po y aconte,
Ne a l'ouvrage d'arquemie,
Car, biaus fils, ne te doubte mie
Que leurs richesses, leurs tresors,
Leurs riches jouiaus et leurs ors
Ne sont fait que pour moy servir
Et pour ma grace desservir."

Apres je li dis a bries
mos:
"Paris, Paris, bien vanter
m'os
Que la plus belle creature
Qu'onques sceust former nature
Te donray en ta signourie,
Qui sera ta dame et t'amie,

Dont tu aras joie et deduis.
Fols seras, s'ad ce ne te duis,
Car scens n'avoirs n'est qui ce vaille.
Vien ca et la pomme me
baille."

Quant Paris oy nos paroles,
ll ne les tint pas a
frivoles,

Einsois s'enclina humblement
Vers nous et gracieusement,
Si respondi, ce m'est avis,
Sagement et de grant avis:
"Quant j'ay mestier d'aucun conseil,
A moy meismes me conseil;
Ne jamais n'iray pain querant,
Quant je sui fils au Roy Priant,

Einsois aray toudis assez.
Gardes vos tresors
amasses,
Vostre scens et vostre clergie,
Car l'estat de chevalerie
Vueil, et me tieng a la promesse
De Venus qui est ma deesse,
A qui dou tout me recommant

Comme fin et loial amant,
Car tous mes jours la serviray
Ne jamais pastours ne seray."
Lors doucement m'arraisonna
Et la pomme d'or me
donna,
Et je li mis en son demainne
Le cuer, le corps, l'amour d'Elainne.
Einsi eus la pomme doree.

Or as response a ta pensee.


Mais cils amans qui se dort la,
Qui dit que sa dame mort l'a
Et qui a perdu son espoir,
Si qu'il est pres de desespoir,
Il ne scet rien de ma puissance,
N'il n'a en moy nulle
fiance,

N'onques ne me vost reclamer,
Quant il sentoit les maus d'amer.
Et certes, s'il m'eust requis,
Je li eusse sante quis.
N'onques ne me fist sacrefice
De tor, de buef, ne de genice,

N'offrande d'oile ne d'encens,
Que je ne tieng pas a grant scens,
Ne d'une chandeille de cire,
N'un salut ne me daingnoit
dire.
Mais je croy que c'est par enfance,
Par folie ou par ignorance.
Toutevoies j'en ai pite,
Pour ce l'ay de mort respite.

Car vesci sa dame et sa drue
Qui est aveques moy venue
Pour li soulacier et deduire,
N'elle ne vuet mie qu'il muire,
Ne moy aussi, certeinnement,
Eins desir son
aligement.
Vesla ci devant lui presente!
Est elle belle et douce et gente?

Est il chose qui en li faille?
Sans retollir li doing et baille,
Et avec ce je li commande
Que a li conforter entende,
Et le plus tost qu'elle porra,
Ou autrement il se morra.
Ne vueil pas qu'elle soit couarde,
Car tous deus les pren en ma
garde,

Ne qu'elle soit de rien honteuse,
Einsois doit estre humble et piteuse
Pour son bon et son voloir faire
Comme courtoise et debonnaire,
Car je l'ay tant mis a l'essay
Que fin et vray amant le say.
Or parlez a li, belle fille,
Car vous estes assez soutille,

Et si estes sage et discrete,
Bele, douce, simple et
secrete,
Et s'a en vous assez confort
Pour li geter de desconfort,
Qu'o le scens avez le pooir."
Lors se vint la dame seoir
Dales l'amant qui se dormoit,

Et son dous ami le clamoit.
Elle le prist par la main nue.
Aussi Venus y est venue
Qui a parler li aprenoit
Et belement la
reprenoit,
Quant elle ne disoit a point,
Si que deffaut n'i heust point.
La dame l'amant appella

Et doucement a li parla
Par la guise et par la maniere
Qui est escripte ci derriere:


LE CONFORT DE L'AMANT ET DE LA
DAME

"Amis, je te vieng conforter
Et joie et solas aporter
Et de ces tenebres oster

Ou je te voy;
Et aussi te vien j'enorter
Que tu te vueilles deporter
De faire dueil et toy getter
De cest anoy.
Et je te promes, par ma foy,
Que m'amour et le cuer de moy

Aras toudis aveques toy,
Et sans fausser
Seray tienne, faire le doy;
Et se tu ne prens cest
ottroy,
Jusqu'a mort me verras, ce croy,
Desconforter.

Amis, je te conforteroie
Moult volentiers, se je pooie,

Car tu es miens et je suis toie,
Sans retollir.
Venus le vuet, et je l'ottroie.
Or te conforte et te resjoie,
Car loing et pres, ou que je soie,
T'aim et desir
Et ameray sans repentir,
Qu'en toy sont mis tuit mi plaisir,

Tuit mi penser, tuit mi desir.
Que te diroie?
Sans toy biens ne me puet venir;
Sans toy ne me puis resjoir;
Faire me pues vivre et morir
Et avoir joie.

Amis tres dous, tu t'en iras,

Dont moult te
desconforteras;
Mais mon fin cuer en porteras
Et mon ymage
En quoy tu te conforteras
Et ou tu te deliteras,
Quant de desir pressez seras,
Qui maint outrage
Fait aus amans et mainte rage,

Si que ja pour pais sauvage,
N'ossi pour estrange langage
N'oublieras
Venus qui tous maus assouage
Ne moy qui t'aim de vray corage,
Et souvent ton secret message
M'envoieras.


Amis, moult de meschies
aray,
Quant si long de moy te saray,
Mais ton ymage porteray
Et ta figure
En ton cuer que je garderay
Pour le mien que je te
lairay,
Et par ce garnie seray

D'envoiseure,
Ne la doleur ne la morsure
D'amours, ne chose que j'endure
Pour toy, tres douce creature,
Ne doubteray,
Car d'Esperance la seure
Par ton ymage nette et pure

Contre Desir et sa pointure
Me
garniray.

Amis, scez tu que nous ferons?
Je te pri trop que nous changons
Et que ce soient nos changons.
Car vraiement
Looing et pres plus aaise en serons

Et meins assez en doubterons
Des mesdisans faus et felons
Le parlement.
Et par ce l'amoureus tourment
Et les pensees qui
forment
Puelent grever, legierement
Oublierons,
Et s'en vivrons plus liement

Et assez plus joliement,
Et trop plus amoureusement
En amerons.

Amis, se je te sui lonteinne,
Par pensee te suis procheinne,
Et tu moy, car je sui certeinne
Que ta pensee

Est tous les jours de la semainne
En moy de fois une centeinne,
Einsi com Souvenirs la meinne,
Mise et fermee.
Et quant je sui bien avisee
Et je pense a ta renommee,
A droit de tous trop plus loee
Qu'onneur mondeinne,

Ceste pensee tant m'agree
Que je sui hautement
paree,
Quant m'amour est toute enfermee
En ton demainne.

Si que, dous amis, ne te doubte,
Car tu ne dois pas estre en doubte
Que je ne soie tienne toute

Et sans partie,
N'en moy n'a de traison goute,
Pour ce qu'elle est trop male gloute.
Mieus ameroie avoir la goute
Toute ma vie.
Et se tu dis: "Je ne vif mie,
Quant ne voy ma dame et m'amie,"
Ou se Desirs par sa maistrie

Te pique et boute,
Resgarde l'image jolie
Que to as en ta compaingnie,
Et jamais l'amour qui nous lie
Ne sera route.

Et se tu dis que ta souffrance
Vient de ce que tu as
doubtance

Que jamais ne veingnes en France
Et qu'en oubli
Ne te mette, qu'espoir, tels dance
Pres de moy, qui plus a vaillance
Et qui de moy prier s'avance,
Je le te ny,
Car par ma foy, je t'aimme sy
Et si as si le cuer de my

Avec m'amour, et s'ay en ty
Si grant
plaisence,
Que jamais n'aray autre amy.
Einsi le te jur et plevi.
Et pour c'avoir dois de mercy
Bonne esperence.


Mais qui autre mercy desire

Et qui dit qu'il pleure et soupire,
Dont il le couvient a martyre
Vivre et manoir,
Il a tort et asses s'empire.
Venus scet bien ceste
matyre.
Pour c'ose bien devant li dire
Qu'on doit savoir

Qu'il ne fait mie son devoir,
Eins vuet sa dame decevoir
Qui autre mercy vuet avoir."
Lors prist a rire
Venus et dist: "Je diray: Voir!
Dieus et deesses ont pooir
Tel qu'il faut faire leur voloir
Sans
contredire."

Si que, dous amis, je t'aporte
Joie et mercy. Or te conforte.
Et vesci Venus qui t'enorte
Qu'aies leesse.
Fi d'omme qui se desconforte
Et qui n'a cuer et vertu forte
Et qui pacienment ne porte
Ce qui le blesse!

Resgarde Venus, ta deesse,
Qui par franchise et par
noblesse
Te vient aidier en la tristesse
Que tes cuers porte.
Eu monde n'a tour ne fortresse
Ne cuer qa'elle n'en soit maistresse
Et dont elle, par sa prouesse,
N'uevre la porte.

Et se je l'avoie jure,
Puis que Venus a volente
A toy donner joie et sante
De ta dolour,
Il couvient qu'il soit a son gre.
Et tu yes pleins de loiaute,

De juenesse et de grant biaute
Et de doucour.
Pour c'as tu mon cuer nuit et jour.
Acrisius en une tour
Mist Dane, pour ce que s'amour
Avoit donne
A Jupiter; mais sans demour

Venus y trouva un tel
tour
Qu'a la pucelle au cointe atour
L'a bien mene.

Or gart sa fille Acrisius,
Qu'en pluie d'or est descendus
Li dieus, et en la tour venus,
Car moult li tarde

Qu'Acrisius soit deceus.
Et la fu nes et conceus
Li bons et li biaus Perceus.
Or pren ci
garde.
Dane ne fu mie couarde.
Pour ce ne puet on mettre garde

En femme, s'elle ne se garde.
Tels est li us.
N'i vaut une feve lombarde
Clef n'huis de fer, tour n'avant-garde,
Que tout n'aquiere et que tout n'arde
Dame Venus.

Si qu'il n'est rien qu'amour ne
face,
Puis que Venus est en la
place.

Dont se tu vues avoir sa grace,
Fai li offrande
D'encens, de cire, ou d'or en mace,
En priant que ton mal efface
Et que sa bele clere face
A toy entende,
Et lors aras tu ta demande.
Mais ne pense pas que je tende

A riens qu'onneur ne me commande,
Ja Dieu ne
place!
Einsois li pri qu'i m'en deffende,
Car einsi Venus le commande,
Qui maint franc cuer en sa commande
Met et amace.


Et se de Fortune te plains,

Elle n'a cure de tes plains
Ne des annuis dont tu yes plains,
Einsois en rit,
Ne il n'est corps ne cuers humains,
Soit freres ou cousins
germains,
Qu'elle en feist ne plus ne mains.
La se norrit.
Faire l'un grant, l'autre petit,

C'est ce qui plus li abelit.
Mais se faire li vues despit,
A jointes mains
Prie Venus qui regne et vit,
Et li offrez ce que j'ay dit,
Et lors d'avoir joie et delit
Seras
certains.

Et se tu dis que po de pris
Pues acquerir en ce pourpris
Ou tu t'en vas, d'amour espris,
Ja ne te chaille,
Dous amis, mais soiez tous fis
Qu'en cest estat bien me souffis,
Puis que j'ay mon cuer en toy mis
Que je te baille.

Et se t'aim mieus tout sain, sans faille,
Que tu fusses en la
bataille
De lance ou d'espee qui taille,
Ou mors, ou pris,
Ou villenez de la merdaille,
Ou affolez de la pietaille,
Car y n'est riens qui sante vaille,

Ce m'est avis.

Pense au retour et aimme fort
Et pren cuer, vigueur et confort,
Et chasse hors le desconfort
Qui en toy
maint,
Et tu seras tantost au port
De pais, de joie, de deport.
Et se tu muers, tu aras tort,

Et petit plaint
Seront ti soupir et ti plaint,
Fors de moy, quant Desirs m'estraint,
Qui aus amans a fait mal maint
Par son effort.
J'ymagine que tes cuers m'aint
Et que li miens en toy
remaint,
Et Dieu pri qu'a bien te remaint.

La me confort.

Dous amis, einsi dois tu faire.
Mais tu fais dou tout le contraire,
Qui durement me doit desplaire.
Fay bonne chiere
Et lay ton crier et ton braire.
Que vaut uns homs de tel affaire?
En voie me mes de retraire

Par ta
maniere.
Et ja soit ce que bien affiere
Que je me tenisse plus chiere,
Je ne te vueil pas estre fiere
Mais debonnaire,
Ne ja ne te seray doubliere,
Ains t'ameray d'amour entiere.
Que vues tu plus? N'est ce matiere

Qui te doit plaire ?

Et se tu dis qu'il n'aparteingne
Que j'a toy pour ton confort
viengne
Ou que de toy ne me souvengne,
Je sui venue
Aveques Venus qui m'enseigne
A garir ce qui te mehaingne.
Mais ne te chaut, dont je me seigne,

De ma venue.
Plus mus yes c'une beste mue.
Or parle a moy et t'esvertue,
Car je sui t'amie et ta drue
Et ta
compaingne.
Je sui dolente et esperdue
Dou grant desconfort qui te tue,
Et certes, j'y sui bien tenue

A ceste enseingne."
Adonq la dame s'abaissa,
Qu'onques pour moy ne le laissa,
Et plus de cent fois le baisa
En son dormant;
Et puis elle le resgarda
Et de son droit braz
l'embrassa
Et li dist: "Amis, trai te sa!"

En sousriant.
Il avoit un biau dyamant
Et elle un rubis d'Oriant.
Mais le doy prist de son amant
Et l'eschanga,
Dont Venus ot joie trop grant.
Lors doucement, tout en baisant,
La dame a Dieu en souspirant

Le
commanda.

Adont Venus qui la conseille
Dist: "Cils amans encor sommeille.
Partons nous, einsois qu'il s'esveille."
Et lors les dames
Et leur grant biaute nompareille
A qui nulle ne s'appareille

Perdi dou tout, dont a merveille
Nous effraiames.
Car en l'eure nous esveillames
Et tous deus un songe
songames,
Einsi com nous le nous comptames.
Si s'en merveille,
Car l'annel en son doy trouvames
Et le rubis que moula prisames,

Dont plus de cent fois nous seingnames
De la merveille.

Quant nous fumes bien desdormi,
Bien esveillie, bien destumi,
Il se seingna, puis se leva;
Son visage et ses mains
lava
Eu ruisselet de la fonteinne.

Je la vi bele, clere et seinne,
Si que je ne fis pas l'aver
De mes mains et mon vis laver.
Mais si sagement y alay
Qu'onques goute n'en avalay.
Ce fait, moult longuement pensa
Et puis a dire commensa
Tout ce qu'en songe avoit veu

Et le bien qu'il avoit
eu
De Venus, et sa dame aussy
Qui mis l'avoit hors de soussy.
Mais premiers parla de Venus
A cui il estoit tant tenus
Que toute sa vie honnourer,
Servir, amer et aourer

La voloit come sa deesse
Qui l'avoit gette de tristesse,
Donne joie et aligence,
Bon confort et vraie
esperence
D'avoir la joie qu'il atent,

Ou de bien et de joie a tant
Que l'esperence de l'avoir
Vaut mieus que de Juno l'avoir.
Moult hautement la mercia
Dou confort que donne li a
Et dit qu'il li fera service,
Oblation et sacrefice

En un temple qu'il fondera
Ou sacrefice li
fera.

Apres de trop grant
sentement
Parla et dist: "Certeinnement,
Je feray encor faire un temple
Dou dieu de dormir, pour exemple
Que je ray par li mon espoir;

Mais en tel lieu faire l'espoir
Qu'il sera loing de toute noise,
Par quoy riens ne bruie ne noise
Au lieu, qui son dormir empesche,
Qu'ailleurs ne vaurroit une
pesche,
Et l'image de Morpheus,
Dont longuement me suis teus,

Soutieument et par grant maistrie
Y sera, d'or fin entaillie,
Sus un piler de fin argent
Bien esmaillie, par quoy la gent
Aient memoire et ramembrance
De son scens et de sa puissance.
Mais telement y sera faite
Qu'en mil fourmes y ert
pourtraite,

Car bien croy qu'il fist mon nessage
En ma fourme a la bonne et sage.
La souvent les aoureray
Et sacrefice leur feray
D'encen, de mier, d'oile ou de cire,
Et si ferai chanter et lire
De maniere serie et coie
Que li dieus de dormir ne l'oie,

Car vraiement, pechie feroit
Qui son repos
empeecheroit."

Apres des dieus et des
deesses,
De leurs scens et de leurs richesses,
De Peleus et de Thetis
Et de Preapus qui chetis

Estoit d'ainsi venir a court,
Car renommee est qui tost court
Et qui scet bien ce qu'honneur monte
L'en devroit par tout faire honte--
Mais trop fort commenca a rire
De ce que Venus oy
dire

Comment dou veoir se chevit,
Quant a court en ce point le vit--
Apres de la pomme doree
Qui de Paris li fu donnee
Raconta toute la maniere,
Sans rien laissier de la matiere.
Et puis il parla de sa dame

Qui d'amer l'esprent et enflame,
Et de si grant cuer la looit
Qu'a grant peinne parler
pooit,
Tant estoit de s'amour espris,
En contant s'onneur et son pris,
Comment tres amoureusement
De sa parole doucement
Le secouri et conforta,

Comment joie li aporta,
En disant que l'impression
Par douce ymagination
Devoit avoir de sa figure
Contre tous maus qu'amans
endure,
Comment acoler et baisier
Le vint, nom pas d'un seul baisier,
Mais de plus de dis ou de vint,

Voire de cent; qu'elle devint
Quant Venus la fist departir.
Ce le faisoit vivre martyr,
Ce si forment li desplaisoit
Que toutes peinnes li faisoit,
Car s'ades veoir la
peust,
Jamais riens ne li
despleust.

Mais bonnement ne pooit estre.
Lors li jurai je saint Sevestre
Et par ma foy li affermoie
Que plus ne mains veu avoie.
Et je juroie verite
Si com devant l'ay recite.
Car Venus parla longuement

De la pomme a moy seulement,
Tant qu'elle dist comme senee:
"Or as response a ta
pensee."
Mais ce n'est pas trop grant merveille
D'avoir songie chose pareille
A deus personnes seulement,
Qu'il est vray qu'enciennement

A Romme avoit cent cenatours,
Nobles en meurs ,et en atours,
Qui tous cent un songe songerent
De prim somme et le revelerent
L'un a l'autre en audience,
Car c'estoit grant
signefiance
Des choses qui sont a venir--

Chascuns le doit einsi tenir--
Et songerent que il veoient
De leurs lis ou il se dormoient
Nuef solaus de coulours diverses,
Blanches, rouges, noires ou perses,
Qui luisoient eu firmament.
Li premiers luisoit clerement,
Et li secons plus haus estoit

Et de clarte le
sormontoit.
Li tiers avoit coulour de sanc,
En li n'avoit goute de blanc,
Flame et feu sambloit, ce me samble;
Horribles yert et clers ensamble.
Li quars estoit resplendissans,
Et s'estoit rouges eomme sans.

Li quins fu d'estrange maniere:
Or tenebreus et obscurs yere,
Or regettoit une clarte
Comme espars dessous
obscurte.
Li sisiemes estoit a double
Assez plus tenebreus et trouble,
S'avoit en mi un aguillon
Comme queue d'escorpion.

Li setiemes fu moult horribles,
Espouentables et terribles:
Coulour ot de sanc et de feu,
S'avoit un noir glaive en mi lieu.
Coulour sanguine ot le huitiesme.
Trop fu tenebreux le
nueviesme,
Mais un seul ray luisant y ot.
Ne sorent que signefiot

Le songe cil qui le songierent,
Mais durement s'en mervillierent,
Et dient que c'est demoustrance
D'aucune grant signefiance
Qui devoit ou monde avenir.
Lors firent devant euls venir
La prophete et sage Sebille
Qui sus un mont hors de la
ville,

Qu'on appelle mont Apennin,
Exposa le songe divin
Et la verite de leur songe
Leur moustra sans nulle mensonge.
Quier en l' "Istoire des Rommains,"
La le verras, ne plus ne mains,
Car l'exposition seroit

Trop longue, qui la te diroit.

De ce trop grant merveille avoit
Et plus de ce qu'il ne
savoit
Que sa dame estoit devenue,
Car en l'eure l'avoit perdue.
Mais quant je le vi en ce point,
Je li ramentu trop a point
Qu'il li souvenist de l'image

Et dou tres gracieus langage,
Dou faitis point, dou cointe atour
Et dou gentil port fait a tour
De sa dame qui tant l'amoit
Que son dous amy le
clamoit,
Et dou biau rubis d'Oriant
Qu'elle li changa en riant,
Et comment elle s'abaissa

Et en la bouche le baisa
Plus de vint fois, voire de trente,
Voire, par Dieu, plus de sexante.
Et il le fist, dont sans doubtance
Sans, maniere, avis, contenence,
Bonne esperence et chiere lie
Li firent tantost
compaignie,
Car il fu tous reconfortez

Et me sambla ses confors tels
Que jamais en jour de sa vie
Ne se donroit merencolie
De mal, de grief ne de contraire
Que sa dame li peust faire,
Mais ades en bon gre
penroit

Le temps einsi comme il venroit,
Et qu'ades aroit bon espoir,
Sans jamais estre en
desespoir,
Et lairoit Venus couvenir
De quanqu'il porroit avenir,
Et celle a qui il recommande
Son cuer et met en sa commande,
Et que des dangiers de Fortune

Ne donroit jamais une prune--
Car nuls ne se doit tourmenter
De ce qu'il ne puet amender--
Et qu'ades ameroit plus fort.
Ce fu la fin de son
confort.
Et je tout ce li affermay
Et ma pensee en ce fermay
Que jamais ne me courseroie

De ce qu'amender ne
porroie.


Mais si com nous nous esbatiens
Des fais d'amours et debatiens,
Un chevalier vint devant nous,
Qui se mist tantost a genous,
Et puis li dist tout en appert:
"Sire, vostre viande
pert,

Car vous avez ici este
Bien la moitie d'un jour
d'este."
Si que d'ilueques nous levames
Et vers son chastel en alames,
Qui est li plus biaus, a voir dire,
Qui soit en France n'en l'Empire.
Mais pas n'alames sans sa gent,

Car maint chevalier cointe et gent,
Cointe, apert, faitis et gentil
L'atendoient dessous un
til.
Messe oismes entierement,
Bien et bel et devotement,
Et puis nous alames mengier
Ou nous heumes sans dangier

Quanque solas et cuers demande
De pain, de vin et de viande.

Apres disner il m'apella
Et longuement a moy parla
De son fait et de pluseurs choses
Qu'en sa pensee avoit
encloses,
Mais il n'i ot riens de mesdit,

Et finablement il me dit:
"Dous amis loyaus, y me faut
Demain partir sans nul deffaut
Pour aler faire mon voiage.
Vous devez un pelerinage
En quelque lieu seur la marine.
Se vous depri par amour fine
Que vous me vueillies convoier,

Mais qu'il ne vous doie
annuier,
Car j'aim tant vostre compaignie
Que dure m'iert la departie."
Je li dis que je le feroie
Moult volentiers et que grant joie
Avoie de ceste requeste,
Car ferme avoie en ma teste

Que compaingnie li feisse
Et qu'a li le congie
preisse.

Mais il ne fist pas lonc sejour,
Car l'endemain, au point dou
jour,
La messe oy, puis se parti.

Mais grans aumosnes departi
Einsois aus povres de sa main,
Comment qu'il fust oscur et main,
Car a chascun qui en voloit
Un gros de la main li voloit.
Mais je ne vi onques mais homme
Si lie ne si conforte

comme
Il estoit, quant il fu aus champs.
Il disoit des dis et des
chans
De lais, de dances et de notes,
Faites a cornes et a rotes,
Tant que tous nous esbaudissoit;
Et tout ce qui de li issoit
Estoit si plaisant a oir

Que tous nous faisoit resjoir.
En cest estat nous chevauchames
Tant que sus la mer nous trouvames
En une ville petiote,
De barat pleinne et de
riote.
Or la nommez, se vous volez,
Car il y a moult d'avolez.
Trois jours entiers y demourames

Et richement de nous pensames.
Les deus furent pour pourveance
Mettre en ses nes et ordenance;
Le tiers paia, mais eins compta,
Et le quart en ses nes monta.
Quant montez fu, il m'est avis
Qu'il tourna par deca
son vis,

Et d'une vois bele et jolie,
Pleinne de tres grant melodie
Et d'un amoureus sentement,
Prist a chanter joliement:

RONDEL


"Eu pais ou ma dame maint
Pri Dieu qu'a joie mi remaint.
Se j'ay heu peinne et mal maint,
Eu pais ou ma dame maint,
Espoir ay qu'en aucun temps m'aint,
S'en dit mes cuers qui siens
remaint:
Eu pais ou ma dame maint
Pri Dieu qu'a joie mi remaint."



Quant il ot sa chanson
finee,
Bien escoutee et bien loee,
Tout son pais m'abandonna
Et de ses joiaus me donna
Liberalment et largement,
Plus qu'a moy n'affiert vraiement.
Et j'humblement l'en merciay,

Cuer, corps, pooir offert liay.
Si s'en ala par mer nagent,
Venus, lui, s'ymage et sa gent
Et son rubis que point n'oubli,
Car pas ne doit estre en oubli.
Armez s'en va de toutes armes
Contre desir, souspirs et larmes.
Einsi parti. Je pris congie.

Dites moy, fu ce bien
songie?  

Explicit le Dit de la
Fonteinne amoureuse